url,title,article
https://www.prothomalo.com/opinion/editorial/gjysd7c4f5,সাতক্ষীরা পৌরসভা কর্তৃপক্ষ কী করছে,"দেশের বড় শহরগুলোতে এখন আর পুকুর দেখা যায় না বললেই চলে। অপরিকল্পিত নগরায়ণ ও সংশ্লিষ্ট কর্তৃপক্ষের নজরদারির অবহেলার কারণে সেগুলো হারিয়ে গেছে। পরিবেশ ও জনজীবনের জন্য পুকুরের অপরিহার্যতাও ভুলতে বসেছে মানুষ।,নগরায়ণ বাড়তে থাকায় জেলা ও উপজেলা শহরগুলোতেও এমন পরিস্থিতি দেখা যাচ্ছে। যেমন সাতক্ষীরা পৌর এলাকায় গত দুই বছরে অন্তত ২০টি পুকুর ভরাট হয়ে গেছে, যার অধিকাংশ জমিতে তৈরি করা হয়েছে ভবন।,এখানে পরিবেশ অধিদপ্তর ও পৌরসভা কর্তৃপক্ষের যে ভূমিকা রাখার কথা ছিল, তা যথাযথ নয় বলেই এ পুকুরগুলো হারিয়ে গেল। এর ফলে সেখানে বাকি পুকুরগুলোও অস্তিত্বহীনতার ঝুঁকির মুখে পড়ে গেল।,প্রাকৃতিক জলাধার সংরক্ষণ আইন-২০০০ অনুযায়ী, কোনো পুকুর, জলাশয়, নদী, খাল ইত্যাদি ভরাট করা বেআইনি। প্রাকৃতিক জলাধার হিসেবে চিহ্নিত জায়গার শ্রেণি পরিবর্তন বা অন্য কোনোভাবে ব্যবহার, ভাড়া, ইজারা বা হস্তান্তর বেআইনি। কোনো ব্যক্তি আইন অমান্য করলে একই সঙ্গে অর্থ ও কারাদণ্ডের বিধান রাখা হয়েছে। ,পরিবেশ সংরক্ষক আইন অনুযায়ীও যেকোনো ধরনের জলাশয় ভরাট করা নিষিদ্ধ। কিন্তু আইনের কোনো প্রয়োগ সাতক্ষীরায় দেখা যাচ্ছে না। সেখানে জমির মালিকেরা কখনো গোপনে, কখনো প্রকাশ্যে এসব পুকুর ভরাট করছেন।,স্থানীয় বাসিন্দাদের বক্তব্য, নগরায়ণের কারণে পৌর এলাকায় জমির দাম বাড়ায় পুকুর ভরাট করে ফেলছেন মালিকেরা। রাতারাতি সেগুলো ভরাট করে চড়া দামে জমি বিক্রি করে দিয়েছেন মালিকেরা। পরিবেশ অধিদপ্তরের সাতক্ষীরার সহকারী পরিচালক শরীফুল ইসলাম জানান, তাঁদের জনবল কম।,সব জেলায় তিনিসহ তিনজন রয়েছেন। অধিকাংশ ক্ষেত্রে তাঁরা পুকুর ভরাটের কথা জানতে পারেন না। জানতে পারলে তাঁরা ব্যবস্থা নিয়ে থাকেন। গত দেড় বছরে তাঁরা তিনটি পুকুর ভরাট বন্ধ করেছেন। এ বিষয়ে কারও বিরুদ্ধে কোনো মামলা বা জরিমানা করেননি।,আইন ভঙ্গ করে একের পর এক পুকুর ভরাট করা হচ্ছে অথচ পরিবেশ অধিদপ্তর আইন প্রয়োগ করছে না, এটি হতাশাজনক। এ ছাড়া পৌর এলাকার পুকুরগুলো রক্ষায় পৌরসভা কর্তৃপক্ষের অবহেলা ও দায়িত্বহীনতা কোনোভাবেই মানা যায় না। পৌর মেয়র ও স্থানীয় কাউন্সিলররা চাইলে পুকুর ভরাট ঠেকাতে ভূমিকা রাখতে পারেন। ,কিন্তু তাঁরা সেটি করছেন না। পুকুর ও জলাধার রক্ষায় প্রধানমন্ত্রীর স্পষ্ট নির্দেশনা আছে। এরপরও সাতক্ষীরা পৌরসভা থেকে এভাবে পুকুর হারিয়ে যাবে, তা মানা যায় না। পুকুর রক্ষায় পরিবেশ অধিদপ্তর, পৌর কর্তৃপক্ষ ও স্থানীয় প্রশাসনকে আরও কার্যকর ভূমিকায় আমরা দেখতে চাই।"
https://www.prothomalo.com/education/study/bxcze3lptw,সপ্তম শ্রেণির নতুন বই - ইংরেজি | Lesson: A Dream School Question (4-5),"সপ্তম শ্রেণির পড়াশোনা ,প্রিয় শিক্ষার্থী শুভেচ্ছা নিয়ো। সপ্তম শ্রেণিতে তোমরা নতুন শিক্ষাক্রমে পড়া শুরু করেছ। A Dream School লেসন দিয়ে নতুন ইংরেজি বইয়ের শুরু। "
https://www.prothomalo.com/education/study/9x9tmopnxt,এইচএসসি ২০২৩ - ভূগোল ১ম পত্র | অধ্যায় ২ : বহুনির্বাচনি প্রশ্ন (১-১০),"পুনর্বিন্যাসকৃত সিলেবাস অনুসারে ,১. ভূত্বকের গড় গভীরতা কত কিলোমিটার?, ক. ৭ খ. ১৭ , গ. ২৭ ঘ. ৩৭,২. সিয়াল ও সিমার মধ্যে বিভাজনকারী রেখার নাম কী?, ক. কনরাড বিযুক্তি , খ. গুটেনবার্গ বিযুক্তি, গ. সনোরা লাইন , ঘ. মোহোবিযুক্তি,৩. অশ্মমণ্ডল ও গুরুমণ্ডল বিচ্ছেদকারী তলকে কী বলে?, ক. কনরাড বিযুক্তি , খ. মোহো বিযুক্তি, গ. উইচার্ট বিযুক্তি , ঘ. গুটেনবার্গ বিযুক্তি,৪. অশ্মমণ্ডল কোন দুটি স্তরে বিভক্ত?, ক. সিমা ও ক্রোফেসিমা , খ. সিয়াল ও সিমা, গ. নিফেমিয়া ও সিমা , ঘ. নিফেসিমা ও ক্রোফেসিমা,৫. গুরুমণ্ডল গঠনকারী উপাদানগুলোর মধ্যে রয়েছে—, i. সিলিকন	, ii. আয়রন, iii. ম্যাগনেশিয়াম, নিচের কোনটি সঠিক?, ক. i ও ii খ. i ও iii , গ. ii ও iii ঘ. i, ii ও iii,৬. জাপানের ফুজিয়ামা কোন ধরনের পর্বত?, ক. ভঙ্গিল খ. ক্ষয়জাত , গ. সঞ্চয়জাত ঘ. ল্যাকোলিথ,৭. পামির মালভূমি কোন মহাদেশে অবস্থিত?, ক. অস্ট্রেলিয়া খ. আফ্রিকা , গ. ইউরোপ ঘ. এশিয়া,৮. হিমালয় কোন ধরনের পর্বত?, ক. ভঙ্গিল খ. আগ্নেয় , গ. চ্যুতি স্তূপ ঘ. ক্ষয়জাত,৯. কোনটি ইউরোপের পর্বতমালা?, ক. আল্পস খ. আন্দিজ , গ. রকি ঘ. হিমালয়,১০. জার্মানির ‘ব্ল্যাক ফরেস্ট’ কোন শ্রেণির পর্বত?, ক. সঞ্চয়জাত খ. চ্যুতিস্তূপ , গ. ভঙ্গিল ঘ. ল্যাকোলিথ, ১.খ ২.ক ৩.খ ৪.খ ৫.ঘ ৬.গ ৭.ঘ ৮.ক ৯.ক ১০.খ , , ভিকারুননিসা নূন স্কুল অ্যান্ড কলেজ, ঢাকা"
https://www.prothomalo.com/business/bank/oxhdxq10zs,বাজেট সহায়তা নিয়ে বিশ্বব্যাংকের সঙ্গে আলোচনা শুরু ,"বিশ্বব্যাংকের কাছ থেকে ২৫ কোটি ডলার বাজেট সহায়তা চায় বাংলাদেশ। এ নিয়ে গতকাল সোমবার আনুষ্ঠানিকভাবে আলোচনা শুরু হয়েছে। এতে বিশ্বব্যাংকের নেতৃত্ব দিচ্ছেন সংস্থাটির বিশেষজ্ঞ কর্মকর্তা এনা লুইজা গোমেজ। প্রথম দিন অংশ নেন অর্থনৈতিক সম্পর্ক বিভাগের (ইআরডি) কর্মকর্তারা। এবারের মিশনের সব আলোচনা তথা দর-কষাকষি প্রথমবারের মতো অনলাইন প্ল্যাটফর্মে হচ্ছে।,দায়িত্বশীল সূত্রগুলো বলছে, এখন আর আগের মতো বাজেট সহায়তার অর্থ খাতনির্বিশেষে খরচ করা যায় না। সে জন্য অর্থ কীভাবে খরচ করতে হবে, তা নিয়েই মূলত গতকাল আলোচনা হয়েছে। জলবায়ু পরিবর্তনের চ্যালেঞ্জ মোকাবিলা, পরিবেশের ভারসাম্য রক্ষাসহ সামাজিক নিরাপত্তা, দারিদ্র্য বিমোচন প্রভৃতি খাতে এই অর্থ খরচ করতে হবে।,জানা গেছে, বিশ্বব্যাংক মিশনের প্রধান এনা লুইজা গোমেজ ব্রাজিল থেকে আলোচনায় যুক্ত হচ্ছেন। বাকি সদস্যরা নিজ নিজ কর্মস্থল থেকে আলোচনায় যোগ দেন। ১২ জানুয়ারি পর্যন্ত বিশ্বব্যাংকের প্রতিনিধিরা বাংলাদেশের পরিকল্পনা মন্ত্রণালয়; সাধারণ অর্থনীতি বিভাগ (জিইডি); বাস্তবায়ন, পরিবীক্ষণ ও মূল্যায়ন বিভাগ (আইএমইডি); পরিবেশ, বন ও জলবায়ু পরিবর্তন মন্ত্রণালয়সহ সংশ্লিষ্ট ১২টি দপ্তরের সঙ্গে আলোচনা করবেন। আগামী মার্চ মাস নাগাদ বাজেট সহায়তা বিশ্বব্যাংক বোর্ডের অনুমোদন পেতে পারে। চলতি অর্থবছরেই সহায়তার অর্থ ছাড় হবে। দায়িত্বশীল সূত্রগুলো বলছে, দর-কষাকষি করে ২৫ কোটি ডলার বাড়িয়ে নেওয়ার সুযোগ আছে।,বিশ্বব্যাংকের কাছ থেকে চলতি অর্থবছরে ৫০ কোটি ডলারের বাজেটে সহায়তা পাওয়ার আশা করছে সরকার। এর মধ্যে ২৫ কোটি ডলার নিয়ে এখন আলোচনা চলছে। কোভিড–১৯ শুরু হওয়ার পর এই পর্যন্ত প্রায় ১০০ কোটি ডলার বাজেট সহায়তা পেয়েছে বাংলাদেশ। ,এ ছাড়া ইন্টারন্যাশনাল ডেভেলপমেন্ট অ্যাসোসিয়েশন (আইডিএ) থেকে আগামী ৩ বছরে আরও ৬১৫ কোটি ডলারের বেশি পাওয়া যেতে পারে।,দেশে গত কয়েক মাসে বৈদেশিক মুদ্রার মজুত (রিজার্ভ) ধারাবাহিকভাবে কমেছে। আমদানি খরচ বেড়ে যাওয়ায় ডলার বেশি চলে যাচ্ছে। রপ্তানি আয় ও প্রবাসী আয়েও সংকট আছে।,এই সংকট মোকাবিলায় সরকার আন্তর্জাতিক মুদ্রা তহবিল (আইএমএফ), বিশ্বব্যাংকসহ এশীয় উন্নয়ন ব্যাংক (এডিবি) ও জাপানের মতো বড় উন্নয়ন সহযোগীদের কাছেও বাজেট সহায়তার জন্য গেছে। এসব সংস্থা ও দেশ অবশ্য বাংলাদেশকে ফিরিয়ে দিচ্ছে না।"
https://www.prothomalo.com/education/study/sg6pibg466,নবম শ্রেণি - বিজ্ঞান | অধ্যায় ২ : বহুনির্বাচনি প্রশ্ন (৩১-৪০),"নবম শ্রেণির পড়াশোনা,৩১. সেসব প্রাণী ফুলকার সাহায্যে অক্সিজেন গ্রহণ করে শ্বাসকার্য চালায়, নিচের কোনটি না থাকলে তারা বাঁচতে পারত না—, i. বাতাস, ii. পানি, iii. মাটি, নিচের কোনটি সঠিক?, ক. i ও ii খ. i ও iii , গ. ii ও iii ঘ. i, ii ও iii,৩২. ১ গ্রাম/সিসি অর্থ কী?, i. ১ সিসি পানির ভর ১ গ্রাম, ii. ১ সিসি পানির ভর ১০০০ গ্রাম, iii. ১ সিসি পানির ভর ১০০ গ্রাম, নিচের কোনটি সঠিক?, ক. i খ. i ও iii , গ. ii ও iii ঘ. i, ii ও iii,৩৩. পানি বিশুদ্ধকরণ পদ্ধতি হলো—, i. পরিস্রাবণ, ii. ক্লোরিনেশন, iii. স্ফুটন, নিচের কোনটি সঠিক?, ক. i ও ii খ. i ও iii , গ. ii ও iii ঘ. i, ii ও iii,৩৪. পানিবাহিত রোগ হলো—, i. কলেরা	ii. আমাশয় , iii. ক্যানসার, নিচের কোনটি সঠিক?, ক. i ও ii খ. i ও iii , গ. ii ও iii ঘ. i, ii ও iii,৩৫. বিশুদ্ধ পানি তড়িৎ—, i. পরিবাহী	ii. অপরিবাহী , iii. অর্ধপরিবাহী, নিচের কোনটি সঠিক?, ক. i খ. ii , গ. i ও iii ঘ. i, ii ও iii,৩৬. কোনো দ্রবণে অ্যাসিডের পরিমাণ ,যত বাড়ে PH–এর মান তত—, i. কমে	ii. বাড়ে , iii. সমান থাকে, নিচের কোনটি সঠিক?, ক. i খ. i ও iii , গ. ii ও iii ঘ. i, ii ও iii,৩৭. পানিতে ক্ষতিকর ধাতব পদার্থগুলো হলো—, i. আর্সেনিক	ii. মার্কারি , iii. লবণ, নিচের কোনটি সঠিক?, ক. i ও ii খ. i ও iii , গ. ii ও iii ঘ. i, ii ও iii,৩৮. তেজস্ক্রিয় পদার্থ হলো—, i. ইউরেনিয়াম , ii. সিজিয়াম , iii. ভারী পানি, নিচের কোনটি সঠিক?, ক. i ও ii খ. i ও iii , গ. ii ও iii ঘ. i, ii ও iii,৩৯. পানির তাপমাত্রা বেড়ে গেলে দ্রবীভূত অক্সিজেনের পরিমাণ—, i. কমে যায় , ii. বেড়ে যায় , iii. একই থাকে , নিচের কোনটি সঠিক?, ক. i খ. i ও iii , গ. ii ও iii ঘ. i, ii ও iii,৪০. পানির একটি বিশেষ ধর্ম হলো এটি—, i. জৈব যৌগকে দ্রবীভূত করে, ii. অজৈব যৌগকে দ্রবীভূত করে, iii. সব পদার্থকে দ্রবীভূত করে, নিচের কোনটি সঠিক?, ক. i ও ii খ. i ও iii , গ. ii ও iii ঘ. i, ii ও iii, ৩১.ক ৩২.ক ৩৩.ঘ ৩৪.ক ৩৫.খ ৩৬.ক ৩৭.ক ৩৮.ক ৩৯.ক ৪০.ক , , আইডিয়াল স্কুল অ্যান্ড কলেজ, ঢাকা"
https://www.prothomalo.com/education/study/06qt8vxmhn,ষষ্ঠ শ্রেণির নতুন বই - গণিত | দেশীয় সংখ্যা পঠন রীতি,"ষষ্ঠ শ্রেণির পড়াশোনা,প্রিয় শিক্ষার্থী, আশা করি, তোমরা সবাই ভালো আছ। আজ তোমাদের জন্য রয়েছে কিছু প্রয়োজনীয় ও গুরুত্বপূর্ণ বিষয়, যা পাঠ করলে শিখনদক্ষতার বিকাশ ঘটবে। ,তোমরা জানো, স্বাভাবিক সংখ্যা গণনার প্রয়োজনে প্রাচীন ভারতবর্ষের গণিতবিদ প্রথম শূন্য ও দশভিত্তিক স্থানীয় মানপদ্ধতির প্রচলন করেন, যা সংখ্যা বর্ণনায় একটি মাইলফলক হিসেবে বিবেচিত হয়। পরে ভারতীয় ও চীনা গণিতবিদেরা শূন্য, ঋণাত্মক, বাস্তব, পূর্ণ ও ভগ্নাংশ ধারণার বিস্তৃতি ঘটান এবং মধ্যযুগে আরবীয় গণিতবিদেরা বাস্তব সংখ্যাকে প্রণালিবদ্ধ করে এর পূর্ণতা দান করেন। ,দৈনন্দিন প্রয়োজনে বাস্তব সংখ্যা সম্বন্ধে শিক্ষার্থীদের সুস্পষ্ট জ্ঞান থাকা প্রয়োজন। দক্ষতা বৃদ্ধির লক্ষ্যে আজ কিছু গুরুত্বপূর্ণ বিষয় উল্লেখ করা হলো:,দেশীয় সংখ্যা পঠন রীতিতে সংখ্যার ডান দিক থেকে প্রথম, দ্বিতীয় ও তৃতীয় স্থান যথাক্রমে একক, দশক ও শতক প্রকাশ করে। চতুর্থ, পঞ্চম, ষষ্ঠ, সপ্তম ও অষ্টম স্থানকে যথাক্রমে হাজার, অযুত, লক্ষ, নিযুত, কোটি বলা হয়। নিচের ছকের মাধ্যমে বোঝার চেষ্টা করা যাক।,ছকে উল্লেখিত সংখ্যাটি অঙ্কে: ১৩০৮২৫২৪,কথায়: এক কোটি ত্রিশ লাখ বিরাশি হাজার পাঁচশত চব্বিশ,, , ধানমন্ডি সরকারি বালিকা উচ্চবিদ্যালয়, ঢাকা"
https://www.prothomalo.com/bangladesh/w8nj6uh70y,মুক্তির স্বাদ পূর্ণতা পাওয়ার দিন আজ,"নয় মাসের রক্তক্ষয়ী যুদ্ধের মাধ্যমে ১৯৭১ সালের ১৬ ডিসেম্বর পাকিস্তানি হানাদার বাহিনী পরাজয় মেনে নেয়। বাঙালি পায় মুক্তির স্বাদ। জন্ম নেয় স্বাধীন বাংলাদেশ। কিন্তু স্বাধীনতার স্থপতি বঙ্গবন্ধু শেখ মুজিবুর রহমান তখনো পাকিস্তানের কারাগারে বন্দী। বাঙালিকে বিজয়ের পূর্ণতা পেতে অপেক্ষা করতে হয়েছে ১৯৭২ সালের ১০ জানুয়ারি পর্যন্ত। সেদিনই বিজয়ের মহানায়ক বঙ্গবন্ধু তাঁর সোনার বাংলায় পা রাখেন। ১৬ ডিসেম্বরের মতোই বাংলাদেশের মানুষ যেন আরেকবার বিজয়ের উল্লাসে ফেটে পড়ে।,আজ স্বাধীনতার মহানায়ক বঙ্গবন্ধুর ঐতিহাসিক স্বদেশ প্রত্যাবর্তন দিবস। জাতি আরেকবার দিনটিকে স্মরণ করবে শ্রদ্ধা, ভালোবাসায়। দিবসটি উপলক্ষে আওয়ামী লীগসহ বিভিন্ন সামাজিক ও রাজনৈতিক সংগঠন কর্মসূচি নিয়েছে।,২৬ মার্চ প্রথম প্রহরে বাঙালি জাতির ওপর বর্বর হামলা শুরু করে পাকিস্তানি হানাদার বাহিনী। ওই রাতেই বাঙালির অবিসংবাদিত নেতা বঙ্গবন্ধু শেখ মুজিবুর রহমানকে গ্রেপ্তার করে পাকিস্তানে নিয়ে যাওয়া হয়। ২৯০ দিন বন্দী রাখা হয় তাঁকে। মৃত্যুর মুখোমুখি দাঁড়িয়েও বাংলার জয়গান গেয়ে যান বঙ্গবন্ধু। স্বাধীনতার স্থপতিকে কারারুদ্ধ করেও বাঙালিকে দাবিয়ে রাখতে পারেনি পাকিস্তান সেনাবাহিনী। বঙ্গবন্ধুর নির্দেশিত পথে দখলদারদের বিরুদ্ধে প্রাণপণ লড়াই শুরু করেন এ দেশের আপামর জনতা। ১৯৭১ সালের ১৬ ডিসেম্বর জেনারেল নিয়াজির আত্মসমর্পণের মাধ্যমে বাঙালি বিজয় অর্জন করে।,১৯৭২ সালের ৮ জানুয়ারি ভোররাতে মুক্তি দেওয়া হয় বঙ্গবন্ধুকে। সেদিনই তিনি পাকিস্তান ইন্টারন্যাশনাল এয়ারলাইনসের (পিআইএ) বিশেষ ফ্লাইট ৬৩৫-এ লন্ডনের উদ্দেশে রওনা হন। ওই দিন গ্রিনিচ মান সময় ৬টা ৩৬ মিনিটে (বাংলাদেশ সময় ১২টা ৩৬ মিনিট) হিথরো বিমানবন্দরে পৌঁছান তিনি।,লন্ডন থেকে ১০ তারিখ সকালেই তিনি নামেন দিল্লির পালাম বিমানবন্দরে। বিমানবন্দরে বঙ্গবন্ধুকে অভ্যর্থনা জানান রাষ্ট্রপতি ভি ভি গিরি ও প্রধানমন্ত্রী ইন্দিরা গান্ধী।,পরে দিল্লি থেকে বঙ্গবন্ধুকে বহনকারী বিমানটি ঢাকার উদ্দেশে যাত্রা করে। ঢাকার আকাশসীমায় পৌঁছানোর পরে অপেক্ষারত জনতা উল্লাসে ফেটে পড়ে। বেলা ১টা ৫১ মিনিটে ঢাকা বিমানবন্দরে বিমানটি অবতরণ করে। বিমানে সিঁড়ি স্থাপনের সঙ্গে সঙ্গে অস্থায়ী রাষ্ট্রপতি সৈয়দ নজরুল ইসলাম, প্রধানমন্ত্রী তাজউদ্দীন আহমদ ও অন্যান্য নেতা, মুজিব বাহিনীর চার প্রধান, কেন্দ্রীয় স্বাধীন বাংলা ছাত্র সংগ্রাম পরিষদের নেতারা বঙ্গবন্ধুকে স্বাধীন স্বদেশে অভ্যর্থনা জানান।,ওই দিন বিকেল পাঁচটায় রেসকোর্স ময়দানে লাখো মানুষের উপস্থিতিতে ভাষণ দেন জাতির জনক। সশ্রদ্ধ চিত্তে তিনি সবার ত্যাগের কথা স্মরণ করেন, সবাইকে দেশ গড়ার কাজে উদ্বুদ্ধ করেন।,জনগণনন্দিত শেখ মুজিব সোহরাওয়ার্দী উদ্যানে দাঁড়িয়ে তাঁর ঐতিহাসিক ধ্রুপদি বক্তৃতায় বলেন, ‘আজ আমি বাংলায় ফিরে এসেছি বাংলার ভাইয়েদের কাছে, মায়েদের কাছে, বোনদের কাছে। বাংলা আমার স্বাধীন, বাংলাদেশ আজ স্বাধীন।’,বঙ্গবন্ধুর স্বদেশ প্রত্যাবর্তন দিবস উপলক্ষে পৃথক বাণী দিয়েছেন রাষ্ট্রপতি মো. আবদুল হামিদ ও প্রধানমন্ত্রী শেখ হাসিনা।,রাষ্ট্রপতি তাঁর বাণীতে বলেন, ‘সশস্ত্র মুক্তিযুদ্ধের মাধ্যমে ১৯৭১ সালের ১৬ ডিসেম্বর চূড়ান্ত বিজয় অর্জিত হলেও ১৯৭২ সালের ১০ জানুয়ারি বঙ্গবন্ধুর প্রত্যাবর্তনের মাধ্যমে পূর্ণতা পেয়েছিল বাংলার বিজয়। তাই দিনটি বাঙালি জাতির জীবনে অত্যন্ত আনন্দের ও গর্বের।’,প্রধানমন্ত্রী তাঁর বাণীতে বলেন, ‘বঙ্গবন্ধু শেখ মুজিবের স্বপ্ন ছিল একদিন এ দেশের মানুষ নিজেদের ভাগ্য নিজেরাই নির্ধারণ করবে। সে লক্ষ্যেই তিনি গোটা জাতিকে লড়াই করার জন্য প্রস্তুত করেছিলেন এবং সঠিকভাবে নেতৃত্ব দিয়ে স্বাধীনতার স্বাদ আস্বাদনের সুযোগ সৃষ্টি করেছেন।’,বঙ্গবন্ধুর স্বদেশ প্রত্যাবর্তনকে আখ্যায়িত করা হয়েছিল ‘অন্ধকার হতে আলোর পথে যাত্রা হিসেবে’। দিনটি উপলক্ষে কর্মসূচির মধ্যে রয়েছে সকাল সাড়ে ছয়টায় আওয়ামী লীগের কেন্দ্রীয় কার্যালয়, বঙ্গবন্ধু ভবন ও সারা দেশে সংগঠনের সব কার্যালয়ে জাতীয় ও দলীয় পতাকা উত্তোলন। সাড়ে সাতটায় ধানমন্ডির ৩২ নম্বরের বঙ্গবন্ধু ভবন প্রাঙ্গণে জাতির পিতার প্রতিকৃতিতে শ্রদ্ধা নিবেদন। বেলা ১১টায় টুঙ্গিপাড়ায় বঙ্গবন্ধুর সমাধিতেও শ্রদ্ধা নিবেদন করা হবে দলটির পক্ষ থেকে। বেলা তিনটায় বঙ্গবন্ধু আন্তর্জাতিক সম্মেলনকেন্দ্রে আলোচনা সভা করবে আওয়ামী লীগ। এতে সভাপতিত্ব করবেন দলটির সভাপতি শেখ হাসিনা।"
https://www.prothomalo.com/bangladesh/district/nk5kdgpoep,"
প্রবেশনে মুক্তি তাঁদের দিয়েছে নতুন জীবনের দিশা","‘আদালতের দেওয়া নির্দেশ যথাযথভাবে মেনে চলছি। ভবিষ্যতে এ ধরনের আর কোনো অপরাধে জড়াব না। আমার মা খুবই অসুস্থ। তাঁকে দেখভাল করার আমি ছাড়া কেউ নেই। এখন মায়ের সেবা করছি। মা ভীষণ খুশি, আমিও নতুন করে বাঁচার স্বপ্ন দেখছি। এখন বুঝি, জীবন কত সুন্দর।’,বরিশাল নগরের ২১ নম্বর ওয়ার্ডের চৌমাথা এলাকায় এক যুবক প্রথম আলোকে এসব কথা বলছিলেন। তাঁর গ্রামের বাড়ি মেহেন্দীগঞ্জের দাদপুর এলাকায়। গত বছরের জুনে মাদক আইনের একটি মামলায় ছয় বছরের সাজা হয়েছিল এই যুবকের। ,আইনজীবীর মাধ্যমে আদালতে প্রবেশনে জামিনের আবেদন করেন তিনি। গত বছরের ১৫ জুন বরিশাল জেলা ও দায়রা জজ আদালতের তৎকালীন বিচারক কে এম রাশেদুজ্জামান তিনটি শর্তে তাঁকে প্রবেশনে জামিনের আদেশ দেন।,এভাবে বরিশালে গত তিন বছরে মাদক সেবন, মারামারিসহ লঘু অপরাধে সাজা পাওয়া ২৬৫ জন আদালতের নির্দেশে প্রবেশনে মুক্তি পেয়ে মা-বাবার সেবা, বৃক্ষরোপণসহ নানা ভালো কাজ করে নিজেদের সংশোধনের চেষ্টা চালাচ্ছেন। তাঁদের মধ্যে ৭০ জন এরই মধ্যে আদালতের শর্ত পূরণ করায় দণ্ড থেকে পুরোপুরি মুক্ত হয়ে ফিরেছেন স্বাভাবিক জীবনে। ,এই ৭০ জনের মধ্যে সম্প্রতি একজন একটি বেসরকারি ব্যাংকে কর্মকর্তা পদে চাকরি পেয়েছেন, একজন একটি ইউনিয়ন পরিষদের সদস্য নির্বাচিত হয়েছেন, দুজন বিদেশে যাচ্ছেন। এভাবে তাঁরা মাদকের অভিশাপ ও সামাজিক অপরাধ থেকে মুক্ত হয়ে নতুন জীবনের পথ খুঁজে পেয়েছেন।,বরিশাল নগরের ২১ নম্বর ওয়ার্ডের ওই যুবকের প্রবেশনে জামিনের আদেশে বিচারকের দেওয়া শর্ত ৩টি হলো—দ্বিতীয়বার আসামি এ ধরনের অপরাধে জড়িত হবেন না, অসুস্থ মায়ের সেবা করবেন এবং ১০০টি ঔষধি, ফলদ ও বনজ গাছ রোপণ করবেন।,আগামী দুই বছর তাঁর সব কর্মকাণ্ড পর্যবেক্ষণ করবেন সমাজসেবা অধিপ্তরের প্রবেশন কর্মকর্তা। ওই তিন শর্তের কোনো ব্যত্যয় ঘটলে আদালতকে তিনি বিষয়টি জানাবেন। এরপর সেই থেকে ঘোষিত দণ্ড কার্যকর হবে।,আদালত ও জেলা সমাজসেবা কার্যালয় সূত্র জানায়, ২০২০ সাল থেকে ২০২২—এই তিন বছরে বরিশালের বিভিন্ন আদালত থেকে লঘু অপরাধে সাজা পাওয়া ২৬৫ জনকে ১৯৬৪ সালের প্রবেশন আইনের ৫ ধারায় বিভিন্ন শর্তে প্রবেশনে মুক্তি দেন আদালত। তাঁদের মাদক সেবন, মাদক বহন, মারামারির মতো লঘু অপরাধে প্রথমবার সাজা হয়েছিল।,এ তালিকার অন্তত ৭ জন নারী, ৬৫ জন শিশু ও বাকিরা পূর্ণবয়স্ক। প্রবেশন পাওয়ায় সামাজিক মর্যাদা অক্ষুণ্ন থাকার পাশাপাশি নিজের ভুল শুধরে নতুন করে ঘুরে দাঁড়াচ্ছেন তাঁরা। এতে খুশি তাঁদের পরিবারের সদস্যরাও।,মারামারির একটি মামলায় ছয় মাসের সাজা হয়েছিল বরিশাল নগরের কাজীপাড়ার এক তরুণের। পরে সামাজিক কাজে অংশগ্রহণের কয়েকটি শর্তে তাঁকে প্রবেশনে মুক্তি দেওয়া হয়। আদালতের শর্ত পূরণ করে গত বছরের শেষ দিকে তিনি পুরোপুরি মুক্তি পান। এরপর একটি বেসরকারি ব্যাংকে চাকরির পরীক্ষা দিয়ে কর্মকর্তা পদে যোগ দেন সম্প্রতি। তিনি প্রথম আলোকে বলেন, প্রবেশনে মুক্তির শর্তগুলো তাঁর জীবনবোধকে বদলে দিয়েছে।,বরিশালের বাবুগঞ্জের একটি ইউনিয়ন পরিষদের (ইউপি) নির্বাচনে সদস্য নির্বাচিত হয়েছেন একজন। মাদক আইনের একটি মামলায় তাঁর দুই বছরের কারাদণ্ড হয়েছিল। প্রবেশনের শর্ত হিসেবে তাঁকে সমাজের অবহেলিত মানুষের সেবা করার শর্ত দেওয়া হয়। শর্ত পূরণ করে মুক্ত হওয়ার পর তিনি নির্বাচনে অংশ নেন।,ওই ইউপি সদস্য বলেন, সামাজিক কাজ করতে গিয়ে তিনি মানুষের সঙ্গে একাত্ম হয়ে যান। এরপর তাঁরাই তাঁকে নির্বাচনে দাঁড় করিয়ে জনপ্রতিনিধি বানিয়েছেন।,বরিশালের আদালত থেকে প্রবেশন পাওয়া দুই শিশুর সঙ্গেও কথা হয়। তাদের একজন দশম শ্রেণি এবং আকেজন একাদশ শ্রেণিতে পড়ে। তারা বলে, ‘আদালত আমাদের পথ দেখিয়েছে।’,প্রবেশন পাওয়া ব্যক্তিদের সার্বিক কার্যক্রম নজরদারির দায়িত্ব দেওয়া হয়েছে জেলা সমাজসেবা কার্যালয়ের প্রবেশন কর্মকর্তা সাজ্জাদ পারভেজকে। আজ সোমবার তিনি প্রথম আলোকে বলেন, বরিশাল জেলায় প্রথমবার লঘু অপরাধ করেছেন, এমন ২৬৫ জনকে ৩ বছরের জন্য শর্ত সাপেক্ষে প্রবেশনে মুক্তি দিয়েছিলেন আদালত। তাঁদের কার্যক্রম নিয়মিত নজরদারি করা হচ্ছে। এরই মধ্যে আদালতের শর্ত পালন করে জেলায় ৭০ জন পুরোপুরি দণ্ডমুক্ত হয়েছেন।,এটিকে অসাধারণ উদ্যোগ বলে মনে করছেন আইনজীবীরা। বরিশাল জেলা ও দায়রা জজ আদালতের সাবেক সরকারি কৌঁসুলি (পিপি) এ কে এম জাহাঙ্গীর প্রথম আলোকে বলেন, লঘু অপরাধে দণ্ডতি ব্যক্তিরা কারাগারে গুরুতর অপরাধে সাজাপ্রাপ্ত কয়েদিদের সঙ্গে থাকলে তাঁরাও ভয়ংকর অপরাধী হয়ে উঠতে পারেন। এর ফলে এ প্রক্রিয়া ঠেকাতে প্রবেশন একটি অনন্য পদক্ষেপ। সংশোধনের সুযোগ দেওয়ার পর নতুন পথের দিশা পেয়েছেন ২৬৫ জন লঘু অপরাধী। সুযোগ পেলে তাঁরাও আলোর পথে ফিরে আসতে পারেন, এটা তারই উদাহরণ।"
https://www.prothomalo.com/bangladesh/district/jbffa4fm1z,লেপ-তোশক বানিয়ে জীবন চলে ইশাকের,"কনকনে ঠান্ডা। ঘন কুয়াশায় দুই দিন ধরে দেখা নেই সূর্যের। সেই সঙ্গে বইছে শীতল বাতাস। শীতে জবুথবু অবস্থা সবার। একটু উষ্ণতার জন্য বিদ্যুতের তারে গা ঘেঁষাঘেঁষি করে বসে আছে পাখির দল। আর হাতে, পায়ে, মাথায় মোটা কাপড় পরে শীত থেকে দূরে থাকার চেষ্টায় আছে মানুষজন। এমন অবস্থার মধ্যে রোববার সকাল ৯টার দিকে তোশক সেলাইয়ের কাজ করছিলেন মো. ইশাক।,খুলনা নগরের শেরে বাংলা সড়কের সোয়াট চিলড্রেন স্কুলের সামনে ইশাকের দোকান। পরনে হাফ প্যান্ট ও পাতলা হাফ গেঞ্জি। কান দুটি ঢাকা রয়েছে একটি ব্যান্ড দিয়ে। পাশে বসেই কথা হয় ইশাকের সঙ্গে। তিনি লেপ-তোশক তৈরির কারিগর।,ইশাকের বয়স ১৯ বছর। তিন বছর বয়সেই মা মারা যান। এরপর ঠাঁই হয় দাদা-দাদির কাছে। বাবা আরেকটি বিয়ে করেছেন। দাদা-দাদির কাছে থাকলেও ইশাককে মানুষ করেছেন তাঁর ছোট চাচা মো. আসলাম। নগরের বসুপাড়া এলাকায় ওই চাচার একটি লেপ-তোশকের দোকান আছে। সাত বছর বয়স থেকেই ওই দোকানে কাজ শুরু করেন ইশাক। পাশাপাশি পড়াশোনাও চালিয়ে যান। সপ্তম শ্রেণি পর্যন্ত পড়তে পেরেছেন। গত ডিসেম্বরে একজনের সঙ্গে ভাগাভাগি করে নতুন ওই দোকান দিয়েছেন। এত দিন চাচার দোকানেই কাজ করতেন।,ইশাক বলেন, ‘আর্থিক অনটন, দেখাশোনার কেউ নেই—এ কারণে পড়াশোনাটা আর চালিয়ে যাওয়া সম্ভব হয়নি। তবে চাচার দোকান থেকে লেপ-তোশক বানানোর কাজটি ভালোভাবে শিখে ফেলেছি। এখন সেটিই আমার আয়ের প্রধান উৎস।’,কথার মধ্যে তোশক সেলাইয়ের কাজও চলতে থাকে সমান তালে। তবে ঠান্ডায় হাত সেভাবে চলতে চাইছে না। সুই ধরতেও কেমন যেন আড়ষ্টতা কাজ করছে। সে কথাই জানালেন ইশাক। তিনি বলেন, ‘শীতে হাত ঠান্ডা হয়ে গেছে। তাই ভালো করে সুই ও সুতা ধরতে পারছি না। কাজেও দেরি হচ্ছে।’ গায়ে শীতের মোটা কাপড় জড়ালে ভালো করে বসে কাজ করা যায় না, এ কারণে প্রচণ্ড শীতের মধ্যেও তিনি শুধু হাফ প্যান্ট ও গেঞ্জি পরে কাজ করছেন বলে জানান।,একটা মাঝারি আকারের তোশক তৈরি করতে ইশাকের সময় লাগে প্রায় আধা ঘণ্টা। আর যদি সেটি ভালোভাবে তৈরি করা হয়, তাহলে ৪৫ মিনিট লেগে যায়। এ ধরনের একটি তোশক তৈরি করে ইশাক মজুরি পান ১৫০ টাকা। আর লেপ তৈরির মজুরি পান ২০০ টাকা। লেপ তৈরি করতে তাঁর সময় লাগে আড়াই ঘণ্টার মতো। মাত্র ১০ মিনিটের মধ্যে তৈরি করতে পারেন বালিশ।,দুই বছর আগে বিয়ে করেছেন ইশাক। তাঁর ঘরে ছোট একটি মেয়ে আছে। বিয়ের পর আলাদা বাসা ভাড়া নিতে হয়েছে। এখন নিজের সংসার নিজেকেই চালাতে হচ্ছে। লেপ-তোশক তৈরির আয় দিয়েই তা করেন।,ইশাক বলেন, মূলত সারা বছর তোশক ও বালিশের চাহিদা থাকলেও তা অনেক কম। শীতের আভাস পড়তেই শুরু হয় তাঁদের ব্যস্ততা। তবে সেটি মাত্র তিন মাসের। এরপর আবার সেই ঝিমিয়ে ঝিমিয়ে কাজ। কোনো কোনো দিন কাজই হয় না। আর কাজ না হলে মজুরিও পাওয়া যায় না। তখন শুরু হয় আর্থিক অনটন। জিনিসপত্রের মূল্যের ঊর্ধ্বগতিও প্রতিনিয়ত বিদ্ধ করছে ইশাককে। চাইলেও মেয়ের জন্য ভালো জামাকাপড় বা খেলনা কিনতে পারেন না। ভালো খাবারও জোটে না। তবে স্বল্প আয়ে সবকিছু মানিয়ে নেওয়ার চেষ্টা করছেন।,নতুন স্বপ্ন নিয়ে দোকান করেছেন ইশাক। বললেন, ‘আর কোনো কাজ শিখিনি। এ কারণে যে কাজ শিখেছি, তা দিয়েই কীভাবে ভালো থাকা যায়, সেই চেষ্টা করছি।’"
https://www.prothomalo.com/fun/vnm23d7c53,‘মাত্র ত্রিশটা পিৎজাই তো খেয়েছিলাম! এটা কি এমন বেশি কিছু?’,
https://www.prothomalo.com/education/study/8t78pw0k1x,"পঞ্চম শ্রেণি - বাংলাদেশ ও বিশ্বপরিচয় | প্রশ্নোত্তর (১-১১)
","পঞ্চম শ্রেণির পড়াশোনা, পানাম নগর কোথায় এবং কেন গড়ে উঠেছিল?,উত্তর: উনিশ শতকে হিন্দু বণিকদের সুতা বাণিজ্যের কেন্দ্র হিসেবে সোনারগাঁয়ে পানাম নগর গড়ে ওঠে।, সোনারগাঁ কোথায় অবস্থিত এবং কোন সময়ের রাজধানী ছিল?,উত্তর: সোনারগাঁ ঢাকার দক্ষিণ-পূর্ব দিকে নারায়ণগঞ্জ জেলার মেঘনা নদীর তীরে অবস্থিত। সোনারগাঁ প্রাচীন বাংলার মুসলমান সুলতানদের রাজধানী ছিল।, লালবাগ কেল্লাটি কোথায় এবং কে নির্মাণকাজ শুরু করেন?,উত্তর: ঢাকার দক্ষিণ-পশ্চিমে বুড়িগঙ্গা নদীর তীরে ১৬৭৮ খ্রিষ্টাব্দে লালবাগ কেল্লা নির্মাণ করা হয়। আওরঙ্গজেবের পুত্র শাহজাদা মোহাম্মদ আজম শাহ এই দুর্গটির নির্মাণকাজ শুরু করেন।, লালবাগ কেল্লার দুটি বৈশিষ্ট্য লেখো।,উত্তর: লালবাগ কেল্লার দুটি বৈশিষ্ট্য: ,১. দুর্গটি সম্পূর্ণ ইটের তৈরি ,২. দুর্গের দক্ষিণে গোপন প্রবেশপথ এবং একটি তিন গম্বুজবিশিষ্ট মসজিদ রয়েছে।, আহসান মঞ্জিল প্রাসাদটি কে বিক্রি করে দেন এবং আবার কে এটি ক্রয় করেন?,উত্তর: আঠারো শতকে জমিদার শেখ এনায়েতউল্লাহর পুত্র শেখ মতিউল্লাহ বাণিজ্যিক কেন্দ্র হিসেবে ব্যবহারের উদ্দেশ্যে প্রাসাদটি ফরাসি বণিকদের কাছে বিক্রি করে দেন। ১৮৩০ সালে খাজা আলিমুল্লাহ ফরাসিদের কাছ থেকে তা ক্রয় করে আবার প্রাসাদে পরিণত করেন।, বাংলার নবাবের রাজপ্রাসাদ কোনটি এবং এটি কে তৈরি করেন?,উত্তর: আহসান মঞ্জিল বাংলার নবাবের রাজপ্রাসাদ; যেটি বুড়িগঙ্গা নদীর তীরে নির্মিত। মুঘল আমলে বরিশালের জামালপুর পরগনার জমিদার শেখ এনায়েতুল্লাহ এ প্রাসাদটি তৈরি করেন।, আহসান মঞ্জিলের দুটি বৈশিষ্ট্য লেখো।,উত্তর: আহসান মঞ্জিলের দুটি বৈশিষ্ট্য:,১. এ প্রাসাদের উত্তর ও দক্ষিণে রয়েছে দুটি লম্বা বারান্দা,২. এ ছাড়া রয়েছে জলসা ঘর, দরবার হল, রংমহল।, আহসান মঞ্জিল প্রাসাদটি কখন এর ঐতিহ্য হারায় এবং কে এর তত্ত্বাবধানের দায়িত্ব নেয়?,উত্তর: জমিদার প্রথার বিলুপ্তি ঘটলে আহসান মঞ্জিল তার ঐতিহ্য হারায়। ১৯৮৫ সালে বাংলাদেশ সরকার প্রাসাদটির তত্ত্বাবধানের দায়িত্ব নেওয়ার পর তার প্রাচীন ঐতিহ্য ফিরিয়ে আনা হয়।, ‘পুন্ড্রনগর’ কী এবং এটি কোথায় অবস্থিত?,উত্তর: মৌর্য আমলে মহাস্থানগড় জনপদটি ‘পুন্ড্রনগর’ নামে পরিচিত ছিল। বগুড়া শহর থেকে প্রায় ১৩ কিলোমিটার উত্তরে করতোয়া নদীর তীরে মহাস্থানগড় অবস্থিত।, উয়ারী-বটেশ্বরে প্রাপ্ত দুটি নিদর্শন সম্পর্কে লেখো।,উত্তর: উয়ারী-বটেশ্বরে প্রাপ্ত নিদর্শনসমূহ:,১. এখানে প্রাচীন রাস্তাঘাট পাওয়া গেছে।,২. এখানে প্রাপ্ত জিনিসের মধ্যে রয়েছে রৌপ্যমুদ্রা, হাতিয়ার ও পাথরের পুঁতি।, ‘সোমপুর মহাবিহার’ কী এবং এটি কোথায় অবস্থিত?,উত্তর: ‘সোমপুর মহাবিহার’ ২৪ মিটার উঁচু একটি গড়। এটি রাজশাহী বিভাগের নওগাঁ জেলার পাহাড়পুরে অবস্থিত।, , বিয়াম ল্যাবরেটরি স্কুল, ঢাকা"
https://www.prothomalo.com/lifestyle/fashion/sfcuqkhcp0,পোশাকে এখন শুধু চুমকির চমক,"পোশাকে চুমকি বা সিকোয়েন্স বেশ জনপ্রিয় এখন। পোশাক পাশ্চাত্য বা দেশীয় যে কাটেরই হোক না কেন, থাকছে এখন সিকোয়েন্সের ব্যবহার। চুমকির সঙ্গে মিলিয়ে বেছে নিতে হবে সাজপোশাকের অন্যান্য উপকরণ। ,শীত ফ্যাশনের আসল মজাই হচ্ছে, এ সময় রংবেরঙের পোশাক পরায় নেই মানা। শীতের ধূসরতা কাটাতে সাজপোশাকে জায়গা করে নেয় জমকালো সব নকশা। শীতপোশাকের পুরোটায় সিকোয়েন্স বা চুমকির ব্যবহার সে রকমই একটি ধারা। পাশ্চাত্য বা দেশীয়, যে কাটেরই পোশাক হোক, থাকতে পারে সিকোয়েন্সের ব্যবহার। ,২০২২ সালে জনপ্রিয় ছিল আরামদায়ক আর সহজাত পোশাকের চল। এ বছর কাট আর নকশা নিয়ে বেশ পরীক্ষা–নিরীক্ষা করা হবে। লন্ডন, প্যারিস, নিইউয়র্ক, মিলানের ফ্যাশন শোতে নামকরা ব্র্যান্ডগুলোর কাজ থেকে সে রকম একটা ধারণা ইতিমধ্যেই পাওয়া গেছে। সৃজনশীলভাবে পোশাকের ওপর চুমকিকে ঢেলে দেওয়া হচ্ছে। দাওয়াতে বা সারা দিনের পোশাক—সবখানেই থাকতে পারে চুমকির ব্যবহার। তবে স্থান আর সময় অনুযায়ী পাল্টে যাবে চুমকির নকশা।,চুমকির নিজেরই আছে নিজস্ব শক্তিশালী ভাষা। কেউ যখন এ ধরনের নকশার পোশাক পরে, তখন খুবই গুরুত্বপূর্ণ হলো নিজস্ব একটা স্টাইল। না হলে আপনি পোশাকের নকশার ভারে হারিয়ে যেতে পারেন। মেকআপ এবং চুলের স্টাইল এমনভাবে করতে হবে, যাতে করে পুরো সাজপোশাকেই একটা ভারসাম্য থাকে। চুমকির পোশাকের সঙ্গে সাজতে হবে সচেতনভাবে। এ ধরনের পোশাকের সঙ্গে খুব চকচকে মেকআপ না করাই ভালো। ,চোখে স্মোকি সাজ আর নুড লিপস্টিক সবচেয়ে নিরাপদ। চুমকির চমকটাও এতে ভালো বোঝা যাবে। সাজ নিয়ে নিরীক্ষাও চলতে পারে। প্রথমে প্রাইমার লাগিয়ে আপনার ত্বককে ফাউন্ডেশনের জন্য প্রস্তুত করুন। প্রাইমার মেকআপের জন্য মসৃণ ক্যানভাস তৈরি করে এবং সারা দিন বা সারা রাত মেকআপ ধরে রাখতে সহায়তা করবে। চোখের ওপরের অংশেও লাগান ক্রিমভিত্তিক ফাউন্ডেশন।,লিপস্টিক হিসেবে নুড রঙের বাইরে সিকুইন রঙের সঙ্গে মিলিয়ে রং বেছে নিন। সোনালি, রুপালি, আইভরি বা নুড রঙের সিকুইনের পোশাক হলে বেগুনি, ম্যাজেন্টা বা গাঢ় নেভি ম্যাট আইশ্যাডো বেছে নিতে পারেন। অন্যথায় চোখের জন্য বাদামি বা কালো স্মোকি সাজটাই বেছে নিন। ব্লাশঅন থাকবে হালকা। ,চুমকির পোশাকের সঙ্গে হিল থাকলে তাতে একটা আনুষ্ঠানিক ভাব চলে আসে। আর কেডস বা স্যান্ডেল থাকলে দাওয়াতের বাইরেও পরতে পারবেন অনায়াসে। তবে জুতার রং যেন হয় একরঙা। গয়নায় থাকুক একদম হালকা নকশা। যদি দাওয়াতের জন্য বেছে নিতে হয়, সিকোয়েন্সের রং যতটা গাঢ় হয় তত ভালো। এ ছাড়া উজ্জ্বল রঙের চুমকির পোশাক হলে ওপরে চড়িয়ে নিন জিনসের জ্যাকেট, টপ বা সোয়েটার হলে বেছে নিন জিনসের প্যান্ট।"
https://www.prothomalo.com/technology/t7jcjar84o,পাসওয়ার্ড নিরাপদ রাখতে যা করবেন,"সাইবার হামলা থেকে রক্ষা পেতে সামাজিক যোগাযোগমাধ্যমের অ্যাকাউন্টের পাশাপাশি ই-মেইল এবং কম্পিউটারের জন্য আমরা সবাই একাধিক পাসওয়ার্ড ব্যবহার করে থাকি। কিন্তু দুর্বল পাসওয়ার্ড ব্যবহার করলে সাইবার অপরাধীরা সহজেই অ্যাকাউন্ট হ্যাক করে ব্যক্তিগত বা গুরুত্বপূর্ণ তথ্য চুরি করতে পারে। এমনকি তথ্য চুরির পর সেগুলো আবার ব্যবহারের সুযোগ দিতে অর্থও দাবি করে তারা। তাই অনলাইনে নিরাপদ থাকতে ই-মেইল, সামাজিক যোগাযোগমাধ্যমের অ্যাকাউন্টগুলোতে অবশ্যই শক্তিশালী পাসওয়ার্ড ব্যবহার করতে হবে। কিছু কৌশল অবলম্বন করে পাসওয়ার্ড শক্তিশালী ও নিরাপদ রাখা যায়।,অ্যাকাউন্টের নিরাপত্তা জোরদার করতে কমপক্ষে আট অক্ষরের পাসওয়ার্ড ব্যবহার করতে হবে। পাসওয়ার্ড যত বড় হবে, ততই নিরাপদ। তবে নিজের প্রিয়জন বা পছন্দের জীবজন্তু বা বস্তুর নামের সমন্বয়ে পাসওয়ার্ড দেওয়া যাবে না। পাসওয়ার্ডে অবশ্যই ছোট-বড় অক্ষরের পাশাপাশি একাধিক সংখ্যা ও চিহ্ন ব্যবহার করতে হবে। শক্তিশালী পাসওয়ার্ড ব্যবহারের পাশাপাশি অ্যাকাউন্টের নিরাপত্তায় অবশ্যই দুই স্তরের নিরাপত্তাব্যবস্থা (টু ফ্যাক্টর অথেন্টিফিকেশন) ব্যবহার করা উচিত।,একাধিক সংখ্যা ও চিহ্ন ব্যবহার করে আট অক্ষরের পাসওয়ার্ড তৈরির পর সেগুলো সাধারণত জটিল ও দুর্বোধ্য হয়ে পড়ে। ফলে অনেকেই পাসওয়ার্ড মনে রাখতে পারেন না। এ ক্ষেত্রে পাসওয়ার্ড ম্যানেজার ব্যবহার করা যেতে পারে। বিভিন্ন ওয়েবসাইট কিংবা অ্যাপে দ্রুত প্রবেশের সুযোগ করে দিতে ব্যবহারকারীদের পাসওয়ার্ডগুলো সংরক্ষণ করে থাকে পাসওয়ার্ড ম্যানেজার। ফলে কম্পিউটার বা ফোনে সফটওয়্যারটি নামানো থাকলে বারবার পাসওয়ার্ড লেখার ঝামেলা থেকে মুক্তি পাওয়া যায়।,অনেকেই সামাজিক যোগাযোগমাধ্যমের অ্যাকাউন্টসহ ই-মেইলের পাসওয়ার্ড কম্পিউটারের ওয়ার্ড ফাইলে সংরক্ষণ করেন। এটা মোটেই ঠিক নয়। কারণ, কোনো কারণে সাইবার হামলা চালিয়ে কম্পিউটারের তথ্য চুরি হলে পাসওয়ার্ডগুলো সাইবার অপরাধীদের কাছে চলে যেতে পারে। ফলে পাসওয়ার্ডগুলো কাজে লাগিয়ে যে কারও সামাজিক যোগাযোগমাধ্যমের অ্যাকাউন্ট এবং ই-মেইল অ্যাকাউন্টের নিয়ন্ত্রণ নিতে পারে তারা। তাই নিরাপদ থাকতে খাতায় বা কাগজে পাসওয়ার্ড লিখে ঘরে নিরাপদ জায়গায় সংরক্ষণ করতে হবে।,সহজে মনে রাখার জন্য সাধারণ মানের পাসওয়ার্ড ব্যবহার করেন অনেকেই। যেমন password বা mypassword। আবার অনেকে ১২৩৪৫ অক্ষরের মাধ্যমে পাসওয়ার্ড তৈরি করেন। সহজ হওয়ায় একই রকম পাসওয়ার্ড ব্যবহারকারীর সংখ্যাও কম নয়। ফলে পাসওয়ার্ডগুলো সহজেই হ্যাক করা যায়। ফলে এ ধরনের সহজ পাসওয়ার্ড ব্যবহার না করাই ভালো।,অনেকেই সহজে মনে রাখার জন্য সামাজিক যোগাযোগমাধ্যমের অ্যাকাউন্টের পাশাপাশি এক বা একাধিক ই-মেইল অ্যাকাউন্টে একই পাসওয়ার্ড ব্যবহার করেন, যা মোটেও ঠিক নয়। কারণ, একটি অ্যাকাউন্ট হ্যাকড হলে অন্য অ্যাকাউন্টের নিরাপত্তাও ঝুঁকিতে পড়বে।,অনেক সময় সাইবার হামলা চালিয়ে ব্যবহারকারীদের তথ্য চুরি করলেও অ্যাকাউন্টের নিয়ন্ত্রণ গ্রহণ করে না সাইবার অপরাধীরা। ফলে ব্যবহারকারীরাও বুঝতে পারেন না তাঁদের পাসওয়ার্ড নিরাপদ আছে, না নেই। তাই গুগলের পাসওয়ার্ড চেকআপ এবং মজিলার ফায়ারফক্স মনিটর সুবিধা কাজে লাগিয়ে নিয়মিত অ্যাকাউন্টের পাসওয়ার্ড নিরাপদ আছে কি না, তা পরীক্ষা করতে হবে।,অনেক নিরাপত্তাবিশেষজ্ঞই অ্যাকাউন্টের নিরাপত্তায় কিছুদিন পরপর পাসওয়ার্ড পরিবর্তনের পরামর্শ দিয়ে থাকেন। কিন্তু মাইক্রোসফট বলছে উল্টো কথা।,প্রতিষ্ঠানটির নিরাপত্তাবিশেষজ্ঞদের মতে, কিছুদিন পরপর নিয়মিত পাসওয়ার্ড পরিবর্তনের কারণে ব্যবহারকারীরা নিজেদের অজান্তেই কোনো একসময় দুর্বল পাসওয়ার্ড ব্যবহার করেন। ফলে সাইবার হামলার শঙ্কায় থাকেন তাঁরা।"
https://www.prothomalo.com/business/market/0vf3qkxjjg,ছয় দিনে সক্রিয় হয়েছে ৩২১০টি বিও হিসাব,"গত ১৩ কার্যদিবসের মধ্যে গতকাল সোমবার সর্বোচ্চসংখ্যক শেয়ারের হাতবদল হয়েছে দেশের প্রধান শেয়ারবাজার ঢাকা স্টক এক্সচেঞ্জে।,ডিএসইতে গতকাল ৫ কোটি ৩৬ লাখ শেয়ারের হাতবদল হয়।,সক্রিয় বিও হিসাবের সংখ্যা বেড়ে রোববার দাঁড়িয়েছে ১৪ লাখ ২৪ হাজার ৫৪০।,ডিএসইর ব্লক মার্কেটে গতকালও ৩৯ কোটি টাকার লেনদেন হয়, যা ডিএসইর মোট লেনদেনের প্রায় ১২ শতাংশ।,শেয়ারবাজারে গত ছয় কার্যদিবসে ৩ হাজার ২১০টি বিও (বেনিফিশিয়ারি ওনার্স) হিসাব সক্রিয় হয়েছে। বিও হিসাব সংরক্ষণকারী প্রতিষ্ঠান সেন্ট্রাল ডিপজিটরি বাংলাদেশ লিমিটেড বা সিডিবিএলের পরিসংখ্যান থেকে এ তথ্য পাওয়া গেছে।,সিডিবিএলের হিসাবে, গত ২৯ ডিসেম্বর শেয়ার আছে, এমন বিও হিসাবের সংখ্যা ছিল ১৪ লাখ ২১ হাজার ৩৩০। গত রোববার এ সংখ্যা বেড়ে দাঁড়িয়েছে ১৪ লাখ ২৪ হাজার ৫৪০। অর্থাৎ গত ছয় কার্যদিবসে ৩ হাজার ২১০টি বিও হিসাবে নতুন করে শেয়ার কেনা হয়েছে। শেয়ারসহ বিও হিসাবের সংখ্যা বেড়ে যাওয়ায় কমেছে শেয়ারশূন্য বিও হিসাবের সংখ্যাও। গত ২৯ ডিসেম্বর শেয়ারশূন্য বিও হিসাব ছিল ৩ লাখ ৬৩ হাজার ৯৭০টি। গত রোববার সেই সংখ্যা কমে দাঁড়িয়েছে ৩ লাখ ৬২ হাজার ৪৭১।,এদিকে শেয়ারবাজারেও হাতবদল হওয়া শেয়ারের সংখ্যা বাড়ছে। গত ১৩ কার্যদিবসের মধ্যে গতকাল সোমবার সর্বোচ্চসংখ্যক শেয়ারের হাতবদল হয়েছে দেশের প্রধান শেয়ারবাজার ঢাকা স্টক এক্সচেঞ্জে (ডিএসই)। এদিন ডিএসইতে প্রায় ৫ কোটি ৩৬ লাখ শেয়ারের হাতবদল হয়। এর আগে সর্বশেষ গত ১৯ ডিসেম্বর সর্বোচ্চ ৬ কোটি ৯ লাখ শেয়ারের হাতবদল হয়েছিল।,বাজারসংশ্লিষ্ট ব্যক্তিরা বলছেন, প্রধানত দুটি কারণে বাজারে হাতবদল হওয়া শেয়ারের সংখ্যা বৃদ্ধি পায়। প্রথমত, বিনিয়োগকারীর অংশগ্রহণ বাড়লে। দ্বিতীয়ত, বিদ্যমান বিনিয়োগকারীদের মধ্যে শেয়ারের হাতবদল বাড়লে।,শেয়ারবাজারের শীর্ষস্থানীয় একাধিক ব্রোকারেজ হাউসের শীর্ষ নির্বাহীর সঙ্গে কথা বলে জানা যায়, কয়েক দিন ধরে শেয়ারবাজারে হাতবদল হওয়া শেয়ারের সংখ্যা বাড়ছে মূলত কৃত্রিম উপায়ে। ব্লক মার্কেটে কিছু বিনিয়োগ নিজেদের মধ্যে শেয়ারের হাতবদল করছে। এতে বাজারে লেনদেন বাড়ছে ঠিকই, কিন্তু তাতে প্রকৃত লেনদেন বাড়ছে না।,নাম প্রকাশ না করার শর্তে ব্রোকারেজ হাউসের নির্বাহীরা বলেন, বেশ কিছুদিন ধরে কয়েকজন বিনিয়োগকারী কৃত্রিমভাবে শেয়ারের দাম ও বাজারে লেনদেন বাড়াতে নিজের এক বিও হিসাব থেকে অন্য বিও হিসাবে শেয়ার স্থানান্তর করছেন। আবার কখনো কখনো সংঘবদ্ধভাবে নিজেদের পরিচিত বিও হিসাবের মধ্যেও এ ধরনের লেনদেন সংঘটিত হচ্ছে। কৃত্রিমভাবে শেয়ারের দাম বাড়াতে ও বাজারের লেনদেন বাড়াতে এ ধরনের কৌশল অবলম্বন করা হচ্ছে। আর এ ক্ষেত্রে বেছে নেওয়া হচ্ছে ব্লক মার্কেটকে। ডিএসইর ব্লক মার্কেটে গতকালও ৩৯ কোটি টাকার শেয়ারের হাতবদল হয়, যা ডিএসইর মোট লেনদেনের প্রায় ১২ শতাংশ।,এ অবস্থায় তাই প্রশ্ন দেখা দিয়েছে কৃত্রিমভাবে শেয়ারের হাতবদল বাড়িয়ে তার কতটা সুফল বাজারে পাওয়া যাবে। নাম প্রকাশ না করার শর্তে শীর্ষস্থানীয় একটি ব্রোকারেজ হাউসের প্রধান নির্বাহী ,কে বলেন, ‘গত কয়েক দিনে নিজেদের পত্রকোষ বা পোর্টফোলিওতে কোনো শেয়ার কিনতে পারিনি। কারণ, আগের কেনা শেয়ারে বড় ধরনের লোকসানে রয়েছি। এ অবস্থায় নতুন করে বিনিয়োগের মতো আর্থিক সামর্থ্য নেই।’,কয়েক হাজার বিও হিসাব নতুন করে সক্রিয় হওয়ায় ও শেয়ারের হাতবদল বৃদ্ধি পাওয়ায় লেনদেনেও তার প্রভাব পড়েছে। ডিএসইতে গতকাল লেনদেনের পরিমাণ ছিল ৩৩৫ কোটি টাকা, যা আগের দিনের চেয়ে ৫১ কোটি টাকা বেশি।,লেনদেন বাড়লেও বেশির ভাগ শেয়ারেরই দরপতন হয়েছে। তাতে কমেছে সূচকও। ডিএসইর প্রধান সূচক ডিএসইএক্স গতকাল ১ পয়েন্টের মতো কমেছে। লেনদেন হওয়া ৩২৭ প্রতিষ্ঠানের মধ্যে দাম কমেছে ১৩১টির আর অপরিবর্তিত ছিল ১৬৪টির দাম। আর দিন শেষে দাম বেড়েছে ৩২টির।"
https://www.prothomalo.com/sports/cricket/1sbmrrrlkt,বিপিএল ‘শেষনিশ্বাস’ ফেলছে না তো ,"দিন দিন কেমন সংকুচিত চেহারা নিয়ে নিচ্ছে বিপিএল। ফ্র্যাঞ্চাইজি ক্রিকেটের চাকচিক্য আর নেই। তারকা ক্রিকেটারদের অনুপস্থিতিতে মলিন হয়ে আসা বিপিএল নিয়ে বিসিবি কর্তারাও এখন আর উচ্চকণ্ঠ নন। আইপিএলের পর বিপিএলই দ্বিতীয় সেরা ফ্র্যাঞ্চাইজি টুর্নামেন্ট বলে একসময় যাঁরা আওয়াজ তুলেছিলেন, তাঁদেরই একজন কাল মাঠের দিকে তাকিয়ে আত্মসমর্পণের ভঙ্গিতে বললেন, ‘সে তো তখন বলেছি, এখন কি আর বলি!’,বিশ্ব ক্রিকেটে ফ্র্যাঞ্চাইজি লিগ একটা পণ্য এবং সেই পণ্যের বাজারজাতকরণে পিছিয়ে পড়েছে বিসিবি। দক্ষিণ আফ্রিকায় আজ শুরু হচ্ছে এসএ২০, দুবাইয়ে ১৩ জানুয়ারি শুরু হবে ইন্টারন্যাশনাল লিগ টি–টোয়েন্টি (আইএল টি–টোয়েন্টি)। স্বাভাবিকভাবেই বড় বড় ক্রিকেটারের চোখ বিপিএলের চেয়ে অনেক বেশি অর্থকরী এই দুই টুর্নামেন্টের দিকে। কুমিল্লা ভিক্টোরিয়ানসে খেলতে আসা ইংল্যান্ডের ডেভিড ম্যালানকেই তাই আপাতত এবারের বিপিএলের সবচেয়ে বড় তারকা মেনে নিতে হচ্ছে।,কাল সিলেট স্ট্রাইকার্স–কুমিল্লা ভিক্টোরিয়ানসের ম্যাচের পর অবশ্য মনে হলো ম্যালানও নন, এবারের বিপিএলের সবচেয়ে বড় তারকা যিনি, তিনি আসলে এই টুর্নামেন্টে খেলছেনই না! ক্যারিবীয় কিংবদন্তি সাবেক ফাস্ট বোলার কার্টলি অ্যামব্রোস, গত পরশু ঢাকায় এসে কাল থেকে যিনি ধারাভাষ্যকক্ষে বসছেন। দিনের প্রথম খেলা শেষে ম্যাচ বিশ্লেষণ করতে মাঠে নেমে অ্যামব্রোসের ছবিশিকারি টিভি ক্রু আর সাংবাদিকদের কবলে পড়ার দৃশ্যটা দেখেই আসলে প্রথম মনে হলো, না, বিপিএলে একজন তারকাও আছেন।,আইপিএলের আদলে বিপিএলটা মূলত ছিল বিসিবির সাবেক সভাপতি ও বর্তমান অর্থমন্ত্রী আ হ ম মুস্তফা কামালের মস্তিষ্কপ্রসূত। ২০১২ সালে এই টুর্নামেন্ট মাঠে নামানোর মূল উদ্দেশ্য ছিল স্থানীয় ক্রিকেটারদের টি–টোয়েন্টির পারফরম্যান্সে উন্নতি আনা। বিশ্বের বড় বড় ক্রিকেটারের সঙ্গে একই ড্রেসিংরুম ভাগাভাগি করে তাঁদের টি–টোয়েন্টিজ্ঞান ঋদ্ধ হবে, অনেক কিছু শিখবেন, জানবেন—এই ছিল আশা। সঙ্গে অর্থকড়ির ব্যাপারটা যে একেবারেই ছিল না, তা নয়। কিন্তু বিসিবি বরাবরই বলে এসেছে, রাজস্ব আয়ের চেয়ে বিপিএলে তাদের বড় উদ্দেশ্য দেশের ক্রিকেটারদের টি–টোয়েন্টির মান বাড়ানো।,মুখ্য উদ্দেশ্যই হোক বা গৌণ—ত্রুটিপূর্ণ উচ্চাভিলাষী আর্থিক কাঠামোর কারণে বিপিএল শুরু থেকেই বিসিবির রাজস্ব আয়ে খুব বড় অবদান রাখতে পারেনি। উল্টো অনেক সময় খেলোয়াড়দের পারিশ্রমিক নিজেরাই দিয়ে দুর্বল আর ভেজালে ভরা ফ্র্যাঞ্চাইজি নেওয়ার মাশুল গুনতে হয়েছে। বিসিবি পরে বাধ্য হয়েছে বিপিএলের আর্থিক কাঠামো সংকুচিত করতে। কমিয়ে দেওয়া হয়েছে খেলোয়াড়দের পারিশ্রমিক, ফ্র্যাঞ্চাইজি ফি।,স্থানীয় ক্রিকেটারদের মনোজগতে টি–টোয়েন্টির ধারণা হয়তো কিছুটা ঢোকাতে পেরেছে বিপিএল, তরুণ ক্রিকেটারদের উঠে আসার একটা পথও তৈরি হয়েছে। কিন্তু উপজাত হিসেবে অব্যবস্থাপনা, স্পট ফিক্সিংসহ বড় বড় বিতর্কের ঝাপটাও সইতে হয়েছে বাংলাদেশের ক্রিকেটকে। বাংলাদেশ প্রিমিয়ার লিগের সমান্তরালে বিপিএল তাই কুড়িয়েছে ‘বকেয়া প্রিমিয়ার লিগ’, ‘বিতর্ক প্রিমিয়ার লিগ’ ইত্যাদি খেতাবও। এসব খেতাব মূলত সমালোচকেরাই দিয়েছেন। তবে এখন ব্যক্তিগত আড্ডায় বিসিবির কোনো বড়কর্তাও যদি বলে দেন বিপিএল আসলে ‘বাংলাদেশ পেইন লিগ’, অবাক হওয়ার কিছু থাকবে না।,বিপিএল নিয়ে এখন আর বিসিবির কোনো উচ্চাশা আছে বলেও মনে হয় না। বরং এর পার্শ্বপ্রতিক্রিয়াজনিত জ্বালা–যন্ত্রণাতেই অস্থির তারা। এক ডিআরএস নিয়েই তো কত হাঙ্গামা!,ডিআরএসের সরঞ্জাম মিরপুর শেরেবাংলা স্টেডিয়ামেই বাক্সবন্দী হয়ে পড়ে থাকার পরও টুর্নামেন্টে সেটি কার্যকর না থাকার কারণ হিসেবে বিসিবি বলছে, হক–আই পদ্ধতি চালানোর মতো বিশেষজ্ঞ নাকি তাঁরা পাননি। বিশেষজ্ঞরা সবাই এসএ২০ আর আইএল টি–২০–তে ‘বুকড’ হয়ে গেছেন। এই যুক্তি কতটা গ্রহণযোগ্য, তা নিয়ে প্রশ্ন থাকেই। বিসিবি যাদের দিয়ে বিপিএলের প্রোডাকশনের কাজ করছে, সেই রিয়েল ইমপ্যাক্ট কেন আগে থেকেই বিপিএলের জন্য হক–আই বিশেষজ্ঞ নিল না?,এটা ঠিক যে সব রকম প্রযুক্তিগত সুবিধা থাকার পরও আম্পায়ারের সিদ্ধান্ত নিয়ে বিতর্ক হতে পারে। ডিআরএসের কাজটা মূলত সেখানেই, ভুল আর বিতর্কের শঙ্কা যতটা সম্ভব কমিয়ে আনা। ১২ জানুয়ারি থেকে শুরু হতে যাওয়া জিম্বাবুয়ে–আয়ারল্যান্ড সিরিজেও যেখানে ডিআরএস থাকবে বলে শোনা যাচ্ছে, সেখানে বিপিএলের মতো বহুজাতিক ক্রিকেটারদের টুর্নামেন্টকে বিতর্কমুক্ত রাখতে ডিআরএস না থাকাটা তো আলোচনার জন্ম দেবেই।,সব জেনেও শুধু টুর্নামেন্টের শেষ চার ম্যাচের জন্য ডিআরএস নিশ্চিত করার একটা কারণ হতে পারে বিপিএলের পেছনে খরচটাকে আর না বাড়ানোর চিন্তা। হক–আই পদ্ধতির জন্য প্রতি ম্যাচে খরচ হয় ৮ থেকে সাড়ে ৮ হাজার ডলার। ফাইনালসহ টুর্নামেন্টের ৪৬টি ম্যাচেই ডিআরএস রাখলে খরচ হতো প্রায় ৪ লাখ ডলার। ক্রমশ ‘লো প্রোফাইল’ হয়ে আসা একটা টুর্নামেন্টের জন্য এই খরচ হয়তো বিসিবির বাড়তি মনে হয়েছে। সেটি হলে প্রশ্ন, খরচটা যেহেতু হচ্ছেই না, প্রডাকশনের দায়িত্বে থাকা প্রতিষ্ঠানের পাওনা থেকে বিসিবি সেটা কেটে রাখবে তো!,মৃতপ্রায় বিপিএলকে নতুন প্রাণ দিতে বিসিবি পারে টুর্নামেন্টটাকে দ্বিতীয় কোনো পক্ষের হাতে তুলে দিতে। ভারতের কয়েকটি বড় প্রতিষ্ঠান নাকি বিপিএলের আয়োজন স্বত্ব কিনে নিতে বিসিবিকে মোটা অঙ্কের অর্থের প্রস্তাবও দিচ্ছে। দুবাইয়ের দুটি প্রতিষ্ঠান আগ্রহ দেখিয়েছে ফ্র্যাঞ্চাইজি কিনতে। কিন্তু বিসিবি এখন পর্যন্ত সে পথে পা বাড়াতে রাজি নয়, এমনকি ভবিষ্যতেও বাড়াবে না বলেই দৃঢ়প্রতিজ্ঞ। বিপিএল বাংলাদেশের টুর্নামেন্ট, এটিকে পুরোপুরি বাংলাদেশেরই রাখতে চায় তারা। তা ছাড়া এক সংকট দূর করতে গিয়ে আরেক সংকটে পড়ার শঙ্কাও যে আছে! ফ্র্যাঞ্চাইজি টি–টোয়েন্টি ঘিরে বিশ্ব ক্রিকেটেই যেভাবে ছড়িয়ে পড়েছে বেটিংয়ের জাল, বিসিবির শঙ্কা, বিপিএলও তখন সেই জালের আষ্টেপৃষ্ঠে বাঁধা পড়তে পারে।,অবশ্য নিজেদের হাতে রেখেও কি টুর্নামেন্টটাকে বিসিবি সেই জাল থেকে বাঁচাতে পারছে? বাংলাদেশের আইনের সঙ্গে সংগতি রেখে বিসিবি বেটিং এবং বেটিং–সম্পৃক্ত যেকোনো প্রচারণার বিরুদ্ধে ‘জিরো টলারেন্স’ নীতিতে চলে। তাদের যেকোনো বাণিজ্যিক চুক্তিতেই সেটি স্পষ্টভাবে উল্লেখ থাকে। অথচ দেশে এবং দেশের বাইরে অনলাইন ও টেলিভিশনে বিপিএলের ম্যাচের সময় দেখা যাচ্ছে বেটিংসংশ্লিষ্ট প্রতিষ্ঠানের বিজ্ঞাপন, মাঠে থাকা বিজ্ঞাপন ম্যাটের জায়গায়ও ভার্চ্যুয়ালি বসিয়ে দেওয়া হচ্ছে সেসব প্রতিষ্ঠানের বিজ্ঞাপন। এসব প্রতিষ্ঠান হয়তো সরাসরি বেটিংয়ের সঙ্গে জড়িত নয়, কিন্তু সেগুলোর বেটিং সাইটের সঙ্গে সংশ্লিষ্টতার কথা সবার জানা। ঠিক একই কারণে মাস কয়েক আগে সাকিব আল হাসান বাধ্য হয়েছেন বেটউইনার নিউজ নামের একটি ওয়েবসাইটের সঙ্গে চুক্তি বাতিল করতে, যাদের মূল সাইটটি বেটিংয়ের। অথচ এখন বিসিবির পণ্য বিপিএলেই পড়ছে বেটিং প্রতিষ্ঠানের ছাপ!,বাজি ধরা বৈধ, এমন অনেক দেশে সরাসরিই ক্রিকেটের পৃষ্ঠপোষক হচ্ছে বিভিন্ন বেটিং প্রতিষ্ঠান। বাংলাদেশের আইনে বেটিং নিষিদ্ধ বলে এখানে হয়তো সরাসরি ঢোকার উপায় নেই, কিন্তু নানা ফাঁকফোকর গলে তা ঠিকই আক্রান্ত করছে বিপিএলকে। এখন প্রশ্ন, বিসিবি কত দিন পারবে বিপিএলকে এই ভয়ংকর জাল থেকে বাঁচিয়ে রাখতে? নাকি ডলার–দিরহামের কাছে হেরে যেতে থাকা টুর্নামেন্টটা দমবন্ধ হয়ে একপর্যায়ে শেষনিশ্বাসই ছেড়ে দেবে!,এমন শঙ্কার কারণ বিসিবির প্রভাবশালী এক কর্তার একটা খেদোক্তি—বিপিএলটা বন্ধ করে দিলে কী হয়!"
https://www.prothomalo.com/entertainment/bollywood/vo57p3jsl6,দক্ষিণি তারকার স্ত্রীদের কতটা চেনেন,"অভিনয়দুনিয়ার কেউ না হলেও আলোচনায় থাকেন তাঁরা। কারণটা যে তাঁদের স্বামী বড় তারকা, সেটা নিশ্চয় আর বলে দিতে হবে না। তবে হিন্দি সিনেমার অভিনেতাদের স্ত্রীদের খবর কমবেশি অনেকরই জানা। কিন্তু দক্ষিণি তারকাদের স্ত্রীদের কতটা চেনেন। চলুন জেনে নেওয়া যাক পাঁচ দক্ষিণ ভারতীয় অভিনেতার স্ত্রীদের খবর।,অন্ধ্র প্রদেশের রাজনীতিবিদ কানছালা চন্দ্রশেখর রেড্ডির মেয়ে। জনপ্রিয় তারকা আল্লু অর্জনের সঙ্গে তাঁর বিয়ে হয় ২০১১ সালে। এই দম্পতি এখন এক পুত্র ও কন্যাসন্তানের মা-বাবা। আল্লু ও স্নেহা দম্পতি নিয়মিতই ইনস্টাগ্রামে ছবি পোস্ট করেন।,‘আরআরআর’-এর তারকা রামচরণ ও উপাসনা সেই স্কুলবেলা থেকে বন্ধু। পরে সেই বন্ধুত্ব প্রেমের সম্পর্কে রূপ নেয়, ২০১১ সালের ডিসেম্বরে তাঁদের বাগদান হয়। বিয়েটা সারেন ২০১২ সালের ১৪ জুন। উপাসনা পেশায় উদ্যোক্তা, অ্যাপোলো চ্যারিটির সহসভাপতি তিনি। এ ছাড়া তিনি বি পজিটিভ সাময়িকীর প্রধান সম্পাদক। উপাসনা অ্যাপোলো হাসপাতালের নির্বাহী সহসভাপতি শোবানা কামিনেনির মেয়ে। অ্যাপোলো হাসপাতালের প্রতিষ্ঠাতা প্রতাপ সি রেড্ডি উপাসনার নানা।,নর্মতা অভিনেত্রী, মডেল। তিনি মহেশ বাবুর স্ত্রী। ‘বামসি’ সিনেমার সেটে দুজনের প্রথম দেখা হয়। নর্মতা হিন্দি, ইংরেজিসহ বিভিন্ন ভাষার সিনেমা অভিনয় করেছেন। পরে অভিনেত্রী হিসেবে নর্মতার ক্যারিয়ার সামনে এগোয়নি, এখন ব্যস্ত প্রযোজনায়। ২০০৫ সালে মহেশ ও নর্মতা বিয়ে করেন। এই তারকা দম্পতির এক ছেলে ও এক মেয়ে আছে।,তেলেগু তারকা জুনিয়র এনটিআরের স্ত্রী লক্ষ্মী প্রাণাথি বিনোদন দুনিয়ার কেউ নন। ব্যবসায়ী নারনে শ্রীনিভাসের মেয়ে লক্ষ্মীর সঙ্গে এনটিআরের বিয়ে হয় ২০১১ সালে। তাঁদের দুই সন্তান আছে।,মালয়ালম তারকা দুলকার সালমান বাংলাদেশে ব্যাপক জনপ্রিয়। তাঁর স্ত্রী সুফিয়াও দেশের ভক্তদের কাছে পরিচিত বলার অপেক্ষা রাখে না। সুফিয়া চেন্নাই এক ব্যবসায়ী পরিবারের মেয়ে। সুফিয়া নিজে ইন্টেরিয়র ডিজাইনার, ২০১১ সালে দুলকারের সঙ্গে তাঁর বিয়ে হয়। এই তারকা দম্পতির একটি কন্যাসন্তান আছে। সামাজিক যোগাযোগমাধ্যমে প্রায়ই স্ত্রীর সঙ্গে ছবি পোস্ট করেন অভিনেতা।"
https://www.prothomalo.com/world/india/u9xpyonry4,ভারতে সিএএ বাস্তবায়ন অষ্টমবারের মতো পেছাল,"ভারতের সংশোধিত নাগরিকত্ব আইন (সিএএ) কার্যকর করার সময়সীমা আরও ছয় মাস বাড়িয়ে ৩০ জুন পর্যন্ত করেছে দেশটির পার্লামেন্টের উচ্চকক্ষ রাজ্যসভা।,২০১৯ সালের ১১ ডিসেম্বর ভারতীয় পার্লামেন্টের নিম্নকক্ষ লোকসভায় আইনটি পাস হয়। পরদিনই এই আইনে সই করেন ভারতের তৎকালীন রাষ্ট্রপতি রামনাথ কোবিন্দ। সেদিন আইনটি প্রণয়নের বিজ্ঞপ্তি জারি করা হয়। এ আইনে বলা হয়েছে, বাংলাদেশ, পাকিস্তান ও আফগানিস্তানের ধর্মীয় সংখ্যালঘুরা, বিশেষ করে হিন্দু, বৌদ্ধ, জৈন, শিখ, পারসি ও খ্রিষ্টান সম্প্রদায়ের নাগরিকেরা ধর্মীয় নিপীড়নের কারণে ভারতে আশ্রয় নিতে চাইলে সে ক্ষেত্রে তাদের নাগরিকত্ব দেবে ভারত সরকার।,এ আইন নিয়ে ভারতে ব্যাপক বিতর্ক ও আন্দোলন হয়। এর জেরে অন্তত ৮৩ জন মারা গিয়েছেন। আইনটিতে বলা হয়েছে, সব বেআইনি অনুপ্রবেশকারী যাঁরা ২০১৪ সালের ৩১ ডিসেম্বরের আগে ভারতে প্রবেশ করেছেন, তাঁদের নাগরিকত্ব দেওয়া হবে। তবে বেআইনি অনুপ্রবেশকারীদের মধ্যে হিন্দু, শিখ, জৈন, বৌদ্ধ, পারসি ও খ্রিষ্টানদের নাগরিকত্ব দেওয়া হলেও মুসলমানদের দেওয়া হবে না। সে কারণেই আইনটি নিয়ে প্রবল বিতর্ক শুরু হয়।,এ নিয়ে দেশব্যাপী আন্দোলন শুরু হলে আইনটি কার্যকর করতে বিলম্ব ঘটে। বিশেষ করে এ আইন কার্যকর করার বিধিমালা তৈরি না হওয়ায় কার্যকর করার প্রক্রিয়া পিছিয়ে যায়। তাই তিন বছর আগে সিএএ পাস হলেও তার বিধিমালা তৈরি না হওয়ায় রাজ্যসভায় আইনটি এখনো পাস হয়নি। কেন্দ্রীয় স্বরাষ্ট্র মন্ত্রণালয়ও আইনটি কার্যকরের লক্ষ্যে প্রয়োজনীয় বিধিমালা তৈরির জন্য বারবার সময় চেয়ে নিচ্ছেন।,এবার নিয়ে ভারতের কেন্দ্রীয় স্বরাষ্ট্র মন্ত্রণালয় আইনটি কার্যকর করার সময় মোট আটবার সময় বাড়িয়ে দিয়েছে। এর আগে ২০২২ সালের ৩১ ডিসেম্বর পর্যন্ত সময় চেয়ে আবেদন করে স্বরাষ্ট্র মন্ত্রণালয়। সেই মেয়াদ ৩১ ডিসেম্বর শেষ হলে আবার মন্ত্রণালয় আবেদন করে। এর পরিপ্রেক্ষিতে সময় বাড়িয়ে ৩০ জুন পর্যন্ত করা হলো।,এদিকে আইন কার্যকরে জোর দাবি জানিয়ে আসছে মতুয়া সম্প্রদায়। তবে বিজেপির কেন্দ্রীয় নেতারা বলছেন, ২০২৪ সালের লোকসভা নির্বাচনের আগেই আইনটি কার্যকর হবে। যদিও এ আইন কার্যকর করা নিয়ে খোদ মতুয়া সম্প্রদায়ের মানুষজন সংশয়ে। এ বছর আবার কাশ্মীরসহ ৯টি রাজ্যের বিধানসভা নির্বাচন হবে। এরপরই হবে লোকসভার নির্বাচন। তাই এ আইন লোকসভা নির্বাচনের আগে আদৌ কার্যকর হবে কি না, তাই সংশয়ে রয়েছে দেশের রাজনৈতিক মহল।"
https://www.prothomalo.com/world/india/ss4v69e7pc,বামপন্থী ইতিহাসবিদেরা ইতিহাস বিকৃত করেছেন: আসামের মুখ্যমন্ত্রী,"এবারে ভারতের ইতিহাসবিদদের আক্রমণ করলেন আসামের মুখ্যমন্ত্রী হিমন্ত বিশ্বশর্মা। বিশেষত তাঁর ভাষায় বামপন্থী ইতিহাসবিদদের।,গতকাল রোববার হিন্দুত্ববাদী সংগঠন রাষ্ট্রীয় স্বয়ংসেবক সংঘের ছাত্র শাখা অখিল ভারতীয় বিদ্যার্থী পরিষদের রাজ্য সম্মেলনে মুখ্যমন্ত্রী বিশ্বশর্মা বলেন, ‘বামপন্থীরা সব সময় আমাদের ইতিহাসকে বিকৃত করেছে। তারা ভারতের মানুষকে একটা হেরে যাওয়া জাতি হিসেবে তুলে ধরেছে।’,২০২১ সালে নির্বাচনে জিতে আসামে মুখ্যমন্ত্রী হওয়ার পর থেকে হেমন্ত বিশ্বশর্মা ধারাবাহিকভাবে মুসলমান সমাজ এবং বিশেষত বাঙালি মুসলমান সমাজের বিরুদ্ধে নানান মন্তব্য করেছেন। এর পাশাপাশি একাধিক পদক্ষেপ নিয়েছেন, যা বাঙালি মুসলমানকে আসামে নানাভাবে বিপদে ফেলেছে। প্রায় প্রতি মাসেই তিনি এমন কোনো মন্তব্য করেন বা পদক্ষেপ নেন, যা কোনো না কোনোভাবে সংখ্যালঘুদের বিপদে ফেলে। এবারে তিনি আক্রমণ করলেন ইতিহাসবিদদের।,আসাম এবং ভারত যে পরস্পরের সঙ্গে সম্পূর্ণভাবে সম্পৃক্ত, তা তুলে ধরতে তিনি অসংখ্য উদাহরণ দেন। মুখ্যমন্ত্রী হিমন্ত বলেন, ‘ভাষাগত পার্থক্যের ভিত্তিতে জাতীয়তাবাদ বামপন্থীদের কৌশল ছিল। এই কৌশল দিয়ে তাঁরা তিন দশকের বেশি সময় আসামকে খণ্ড-বিখণ্ড করে রেখেছেন। বামপন্থীরা বরাবরই ভাষাকে ব্যবহার করেছেন সংঘাত সৃষ্টি করতে। অতীতে আমাদের নেতারা যদি এই প্রচেষ্টার বিরুদ্ধে রুখে দাঁড়াতেন, তাহলে আমাদের এত অস্থিরতা এবং সমস্যা এত দিন ধরে দেখতে হতো না।’,ভারতে বরাবরই এই বিতর্ক চলেছে। বিতর্কটি হলো, ভারতের সংখ্যাগরিষ্ঠের ধর্ম, অর্থাৎ হিন্দু ধর্ম দেশগঠনের ক্ষেত্রে প্রধান ভূমিকা রাখে কি না, তা নিয়ে। ভারতের সমাজতাত্ত্বিক এবং রাজনীতিবিদদের একাংশের অভিমত ছিল, ভারতে এত ভাষা ও আঞ্চলিক সংস্কৃতি রয়েছে যে একটি ধর্মের মাধ্যমে তাকে ধরতে গেলে বিরাট সংঘাতের আশঙ্কা রয়েছে। সেই কারণেই স্বাধীনতার প্রায় ৩০ বছর পরে ভারতকে একটি ধর্মনিরপেক্ষ রাষ্ট্র বলে চিহ্নিত করে ধর্মনিরপেক্ষ শব্দটি সংবিধানে ঢোকানো হয়।,এ ক্ষেত্রে ভাষাগত বৈচিত্র্যের এই তত্ত্বকে খারিজ করে দিয়ে মুখ্যমন্ত্রী বিশ্বশর্মা জোর দেন ভারতের ‘আত্মা’র ওপর। তিনি বলেন, ‘আমাদের (ভারত এবং আসাম) আত্মা একই। কিন্তু তার একটা বিকৃত চিত্রায়ণ এত দিন করা হয়েছে। যাঁরা এ কাজ করেছেন, তাঁরা আজ নিশ্চিহ্ন হয়ে গেছেন। এটা এক নতুন আসাম এবং এখানে আমরা গর্বিত অহমিয়া এবং গর্বিত ভারতীয়।’,এ ক্ষেত্রে হিমন্ত ধর্মভিত্তিক আত্মার কথাই বলেছেন।,কোনো জাতির ভাষার গুরুত্বও রয়েছে বলে মন্তব্য করেও আসামের মুখ্যমন্ত্রী বলেন, ভাষা কোনো সম্প্রদায়ের প্রধান চরিত্রনির্দেশক (আইডেন্টিটি) হতে পারে না। ধর্ম এবং ইতিহাস একই রকম গুরুত্বপূর্ণ ভূমিকা পালন করে বলে মন্তব্য করে তিনি বলেন, ভাষা তখনই বাঁচবে, যখন ধর্ম এবং সাংস্কৃতিক ঐতিহ্য বাঁচবে; অর্থাৎ ধর্ম ও সাংস্কৃতিক ঐতিহ্যকে মুখ্যমন্ত্রী যে ভাষার সঙ্গে একই রকম গুরুত্ব দিতে চান, তা পরিষ্কার করে দেন।,সঠিক ইতিহাস জানার ওপর জোর দিয়ে বিশ্বশর্মা বলেন, বর্তমানে আসাম একটি বিশেষ রাজনৈতিক ও ভৌগোলিক যুগসন্ধিক্ষণে উপনীত হয়েছে। হিমন্ত বিশ্বশর্মা বলেন, ‘এই সময়ে আমাদের সামনে নানা চ্যালেঞ্জ তৈরি হয়েছে। সেই চ্যালেঞ্জের মোকাবিলায় আমাদের সঠিকভাবে ইতিহাস বুঝতে হবে।’,আসামের মানুষকে তার নির্দিষ্ট ও বিশিষ্ট সাংস্কৃতিক চরিত্র ও রাজনৈতিক গর্বের জায়গাগুলো চিহ্নিত করতে ও বুঝতে হবে বলেও তিনি বলেন।,তাৎপর্যপূর্ণভাবে রোববারই কলকাতায় অনুষ্ঠানে নোবেলজয়ী অধ্যাপক অমর্ত্য সেন বলেন, ‘একধরনের অবৈচিত্র্য ভারতকে কাবু করে ফেলছে। আমাদের এরই মধ্যে আশাবাদী হতে হবে।’"
https://www.prothomalo.com/bangladesh/pq74u5mmop,উন্নয়ন প্রকল্পে নানা চ্যালেঞ্জ মোকাবিলা করছে সরকার: প্রধানমন্ত্রী,"দেশের বিভিন্ন উন্নয়ন প্রকল্প নিয়ে সরকারকে নানা চ্যালেঞ্জ মোকাবিলা করতে হচ্ছে বলে মন্তব্য করেছেন প্রধানমন্ত্রী শেখ হাসিনা। তিনি বলেছেন, সব চ্যালেঞ্জ মোকাবিলা করে প্রকল্পগুলো শেষ করেছে সরকার। আজ সোমবার প্রধানমন্ত্রীর কার্যালয়ে অনুষ্ঠিত মন্ত্রিসভার নিয়মিত বৈঠকে মেট্রোরেল প্রসঙ্গে আলোচনার সময় এসব কথা বলেন তিনি।,এ সময় মেট্রোরেলে ভ্রমণে যাত্রীদের নিয়ম ও নির্দেশনা মেনে চলার আহ্বান জানান প্রধানমন্ত্রী। তিনি বলেন, ‘সকল যাত্রীর কাছে আমার অনুরোধ, ভ্রমণের সময় মেট্রোরেলের নিয়ম ও নির্দেশিকা মেনে চলুন। এটি একটি আধুনিক প্রযুক্তিভিত্তিক ট্রেন। সুতরাং প্রত্যেকেরই এটি ব্যবহারে সতর্ক হওয়া উচিত।’,বৈঠকে মন্ত্রিপরিষদের সদস্য ও সংশ্লিষ্ট কর্মকর্তাদের মেট্রোরেল প্রকল্প বাস্তবায়নের আগে বিশেষ করে সংসদ ভবন ও ঢাকা বিশ্ববিদ্যালয় এলাকায় যেসব চ্যালেঞ্জ দেখা দিয়েছিল, সে বিষয়েও কথা বলেন প্রধানমন্ত্রী। তিনি বলেন, ‘আমরা যেকোনো কাজে (উন্নয়ন প্রকল্প) যাওয়ার সময় চ্যালেঞ্জের সৃষ্টি হয়েছিল। আমরা সমস্ত চ্যালেঞ্জ মোকাবিলা করে প্রকল্পগুলি সম্পন্ন করেছি।’,মেট্রোরেল প্রকল্প সম্পর্কে সরকারপ্রধান বলেন, ‘সম্ভাব্যতা সমীক্ষায় প্রাথমিকভাবে বিজয় সরণির মধ্য দিয়ে মেট্রোরেল রুট তৈরি করা হয়েছিল, যেখানে আমার ঘোর আপত্তি ছিল।’ তিনি বলেন, ‘তাহলে আমাদের তেজগাঁও বিমানবন্দর বন্ধ করে দিতে হবে, যেটির ৯ হাজার ফুট দীর্ঘ রানওয়ে রয়েছে। একটা তৈরি করা এয়ারপোর্ট, সেটা কখনো নষ্ট হোক আমি চাইনি।’,শেখ হাসিনা বলেন, ‘১৯৯৮ সালের বন্যায় কুর্মিটোলা বিমানবন্দর বন্যার পানিতে চলে যাওয়ায় সব ত্রাণসামগ্রী এই বিমানবন্দর দিয়ে এসেছিল। তা ছাড়া এখানে ঘন কুয়াশায় কখনো কখনো বিমান চলাচলে ব্যবহৃত হয়। গতকালও সাতটি প্লেন কলকাতায় চলে যেতে বাধ্য হয়েছে। কিন্তু তেজগাঁও বিমানবন্দরটা কখনো বন্যাকবলিত হয় না এবং এখানে কুয়াশার পরিমাণটাও খুব কম। কিন্তু এই এয়ারপোর্টকে বন্ধ করে দিয়ে এখানে হাউজিং নির্মাণের প্রস্তাবও আমাদের অনেক জ্ঞানী-গুণীরা দিয়েছিলেন।’,সরকার যখন প্ল্যানেটরিয়ামের জন্য ডিজাইন করেছিল, তখন এর গম্বুজটা অনেক ওপরে করার কথা ছিল উল্লেখ করে প্রধানমন্ত্রী বলেন, ‘আমরা সেই উচ্চতা কমিয়েছি। যদি উচ্চতা ৬০-৭০ ফুট অতিক্রম করে তবে এটি (তেজগাঁও বিমানবন্দরের) এয়ার ফানেলে পড়ে যাবে। বিমান ওঠানামার জায়গাটা কিন্তু রাখতে হবে।’,প্রধানমন্ত্রী বৈঠকে বলেন, ‘যদি পুরোনো অ্যালাইনমেন্ট কার্যকর করা হয় তবে সরকারকে ২২টি ভবন ভেঙে ফেলতে হতো এবং সে কারণেই আমি খামারবাড়ি এলাকা ব্যবহার করে নতুন রুট প্রস্তাব করেছি। যদিও আমাদের আঁতেল শ্রেণির তীব্র আপত্তি ছিল সংসদ ভবন নাকি ধ্বংস হয়ে যাবে, খেজুরবাগান নষ্ট হবে। তা ছাড়া এই খেজুরবাগান আমাদেরই লাগানো ছিল।’,শেখ হাসিনা জানান, তিনি বাংলাদেশ ব্যাংক থেকে কমলাপুর স্টেশন পর্যন্ত মেট্রোরেল রুট সম্প্রসারণ করেছেন। তিনি বলেন, সেই সময় মেট্রোরেলের জন্য কমলাপুর রেলস্টেশনটি তার বাঁক এবং অবতরণের জায়গার জন্য ভেঙে দেওয়ার প্রস্তাব করা হয়েছিল। তিনি সংশ্লিষ্ট কর্মকর্তাদের বলেছিলেন, এত বড় স্টেশন ভেঙে আরেকটি নির্মাণ করা বুদ্ধিমানের কাজ হবে না।,‘আমি তাঁদের জিজ্ঞাসা করেছি, স্টেশনটিকে অক্ষত রেখে আমরা কীভাবে এটি করতে পারি। প্রয়োজনে মেট্রোরেল স্টেশনের ওপর দিয়ে যাবে বা তার বাঁক নেওয়ার জন্য অন্য জায়গা খুঁজে নেবে। এখন এটি সেভাবে বাস্তবায়ন করছে,’ বলেন সরকারপ্রধান।,শেখ হাসিনা আরও উল্লেখ করেন, ঢাকা বিশ্ববিদ্যালয় এলাকায় মেট্রোরেল প্রকল্প বিশ্ববিদ্যালয়ের একাডেমিক পরিবেশ নষ্ট করবে বলে শিক্ষার্থীরা বাধা দিয়েছিলেন। তিনি বলেন, ‘আমি তাঁদের আশ্বস্ত করেছি যে মেট্রোরেলের কারণে তাঁরা কোনো ঝামেলার সম্মুখীন হবেন না। কারণ, এটি বিশ্ববিদ্যালয় এলাকার একটি কোণ দিয়ে যাবে, যার কোনো শব্দ থাকবে না, স্বয়ংক্রিয়ভাবে চলবে।’,‘হোলি আর্টিজান আক্রমণের পরে এটির (মেট্রোরেল) কাজ বন্ধ করা হয়েছিল, যেখানে এই প্রকল্পের সাথে জড়িত সাত জাপানি পরামর্শক নিহত হয়েছিলেন’ উল্লেখ করে প্রধানমন্ত্রী বলেন, সেই সময়ে সব জাপানি তাঁদের স্বদেশে ফিরে গিয়েছিলেন এবং তিনি জাপানের তৎকালীন প্রধানমন্ত্রী শিনজো আবের কাছে সমবেদনা প্রকাশ করেছিলেন।,প্রধানমন্ত্রী বলেন, একই সঙ্গে জাপান সফরে সময় তিনি নিহত সাতজন জাপানি কর্মকর্তার পরিবারের সদস্যদের সঙ্গে দেখা করেছিলেন। তাঁদের সান্ত্বনা দেওয়ার পাশাপাশি যা যা করণীয় তা তাঁর সরকার করেছিল। এরই পরিপ্রেক্ষিতে জাপান সরকার তাঁর অনুরোধ বিবেচনায় নেয়।,কোভিড-১৯ মহামারির সময় মেট্রোরেল প্রকল্প বন্ধ হয়ে গিয়েছিল উল্লেখ করে শেখ হাসিনা বলেন, ‘সেই সময় ভিডিও কনফারেন্সিং সিস্টেম ব্যবহার করে আমাদের প্রকৌশলীরা কাজটি ধীরে ধীরে এগিয়ে নিয়ে গেছেন।’,পদ্মা সেতু নিয়েও ঢালাও সমালোচনা হয়েছিল উল্লেখ করে প্রধানমন্ত্রী বলেন, ‘এই সেতুতে কে উঠবে আর কোথা থেকে এর টাকা উঠবে, যাঁরা বলেছিল তাঁদের বলতে চাই, ইতিমধ্যে কয়েক মাসের মধ্যে ৪০০ কোটি টাকা উঠে গেছে। আসলে প্রতিটি কাজে বাধা দেওয়াটা আমাদের কিছু মানুষের চরিত্র।’,যাত্রী ও হজযাত্রীদের সুবিধার্থে বিমানবন্দর রেলস্টেশন থেকে বিমানবন্দরে যাওয়ার জন্য একটি আন্ডারপাস নির্মাণ করা হচ্ছে জানিয়ে প্রধানমন্ত্রী বলেন, ‘আমরা আন্ডারপাসে বিনা ঝামেলায় চলাচলের জন্য আধুনিক সব সুবিধার ব্যবস্থা করব।’"
https://www.prothomalo.com/bangladesh/j4r75hhqbe,যুক্তরাষ্ট্র বাংলাদেশের দুর্বলতা জানালে সমাধানের চেষ্টা করব: পররাষ্ট্রমন্ত্রী,"পররাষ্ট্রমন্ত্রী এ কে আব্দুল মোমেন বলেছেন, বাংলাদেশের কোনো দুর্বলতা থাকলে বন্ধু হিসেবে যুক্তরাষ্ট্র তা জানাতে পারে। বাংলাদেশ তা সমাধানের চেষ্টা করবে।,আজ সোমবার পররাষ্ট্রমন্ত্রী তাঁর দপ্তরে সাংবাদিকদের প্রশ্নের উত্তরে এ কথা বলেন।,আব্দুল মোমেন বলেন, ‘যুক্তরাষ্ট্র যে ধরনের মূল্যবোধ ও নীতিতে বিশ্বাস করে, আমরাও একই ধরনের মূল্যবোধ ও নীতিতে বিশ্বাস করি। তারা গণতন্ত্র ও মানবাধিকারে বিশ্বাস করে, আমরাও করি। আমাদের মধ্যে কোথাও গ্যাপ থাকতে পারে, দুর্বলতা থাকতে পারে। তারা যদি বন্ধু হিসেবে সেটি আমাদের বলে, সেটি আমাদের জন্য লাভজনক। আমরা তা সমাধানের চেষ্টা করব।’,ডিজিটাল নিরাপত্তা আইন নিয়ে যুক্তরাষ্ট্রের আপত্তির প্রসঙ্গ টেনে পররাষ্ট্রমন্ত্রী বলেন, ‘ডিজিটাল সিকিউরিটি অ্যাক্ট নিয়ে তারা একটি বক্তব্য দিয়েছিল। আমরা দেখেছি, সেখানে কিছু দুর্বলতা আছে। আমরা সেটির কারেকটিভ অ্যাকশন নিয়েছি।’,দেশের মানবাধিকার বা গণতন্ত্র নিয়ে উদ্বেগ জানিয়েছে যুক্তরাষ্ট্র। সে ক্ষেত্রে সরকার কোনো ব্যবস্থা নিয়েছে কি না, জানতে চাইলে আব্দুল মোমেন বলেন, ‘গত তিন বছরে আমার জানামতে কোনো গুম হয়নি। একসময় র‌্যাবের কিছু বাড়াবাড়ি ছিল, যার জন্য র‌্যাবের কয়েক শ লোকের পদোন্নতি হয়নি বা তাঁদের শাস্তি হয়েছে। আমাদের পাঁচ আঙুল সমান না। কোনো কোনো লোক অসুবিধার সৃষ্টি করে। তবে এ বিষয়েও আমরা সজাগ রয়েছি।’,যুক্তরাষ্ট্রের পক্ষ থেকে নতুন করে নিষেধাজ্ঞা আসার বিষয়ে আরেক প্রশ্নের জবাবে মন্ত্রী বলেন, ‘নতুন করে নিষেধাজ্ঞা আসবে, আমরা এসব বিশ্বাস করি না। কিন্তু আমাদের বিরুদ্ধে কিছু আইনি প্রতিষ্ঠান নিয়োগ দেওয়া হয়েছে এবং তারা বিভিন্ন ধরনের বানোয়াট তথ্য দেয়। এর ফলে ব্যক্তিবিশেষ হয়তো প্রভাবিত হয়। কিন্তু আমার মনে হয় না সরকার প্রভাবিত হয়।’"
https://www.prothomalo.com/sports/other-sports/00dgsqyq98,জামাল ভূঁইয়ার লম্বা ছুটি আর মেসি–নেইমারের খুনসুটি,
https://www.prothomalo.com/bangladesh/capital/stgg4cvlek,হঠাৎ রামপালে উৎপাদন বন্ধে ঢাকায় লোডশেডিং,"কারিগরি কারণে রামপাল বিদ্যুৎকেন্দ্র থেকে গতকাল রোববার সকালে উৎপাদন বন্ধ করা হয়। এতে জাতীয় গ্রিডে বিদ্যুৎ সরবরাহ কমে যায়। ফলে ঢাকার অনেক এলাকায় দিনের বিভিন্ন সময় লোডশেডিং করতে হয়েছে।,বিদ্যুৎ উৎপাদন কেন্দ্র, সরবরাহকারী ও বিতরণ সংস্থার কর্মকর্তাদের সঙ্গে কথা বলে এটি জানা গেছে। ঢাকার বিভিন্ন এলাকা থেকেও লোডশেডিংয়ের অভিযোগ পাওয়া গেছে।,ঢাকার একাংশের বিদ্যুৎ বিতরণ সংস্থা ঢাকা ইলেকট্রিক সাপ্লাই কোম্পানির (ডেসকো) ব্যবস্থাপনা পরিচালক আমির কাউসার আলী প্রথম আলোকে বলেন, বেলা ১১টার পর থেকে ৮০ মেগাওয়াট ঘাটতি তৈরি হয়। সন্ধ্যায় এটি কমে ৪০ মেগাওয়াটে আসে। তাই বিভিন্ন এলাকায় এক ঘণ্টা করে লোডশেডিং করতে হয়েছে।,ঢাকার আরেক অংশের বিতরণ সংস্থা ঢাকা পাওয়ার ডিস্ট্রিবিউশন কোম্পানির (ডিপিডিসি) ব্যবস্থাপনা পরিচালক বিকাশ দেওয়ান প্রথম আলোকে বলেন, সন্ধ্যা ৭টার পর ১০০ থেকে ১৫০ মেগাওয়াট সরবরাহ কম পাওয়া যাচ্ছে। তাই বিভিন্ন এলাকায় ভাগ করে লোডশেডিং দিতে হচ্ছে।,তবে রাতে পরিস্থিতির উন্নতি হবে বলে দাবি করেছেন বিদ্যুৎ উন্নয়ন বোর্ডের (পিডিবি) সদস্য (উৎপাদন) এস এম ওয়াজেদ আলী সরদার। তিনি প্রথম আলোকে বলেন, রামপাল ইতিমধ্যে চালু হয়েছে। রাতেই সরবরাহ পরিস্থিতি স্বাভাবিক হয়ে আসছে।"
https://www.prothomalo.com/bangladesh/district/8yuilfa1si,আরসার প্রধান কমান্ডারসহ ৫৯ রোহিঙ্গার বিরুদ্ধে পুলিশের মামলা,"কক্সবাজারের উখিয়ার বালুখালী আশ্রয়শিবিরে (ক্যাম্প-৮ পশ্চিম) গুলিবিদ্ধ মোহাম্মদ নবীর (৩৮) বসতঘর থেকে উদ্ধার অত্যাধুনিক গ্রেনেডটি সোমবার দুপুরে বিস্ফোরণ ঘটিয়ে নিষ্ক্রিয় করা হয়েছে। রামু সেনানিবাসের বোমা নিষ্ক্রিয়করণ ইউনিট গ্রেনেডটি সফলভাবে নিষ্ক্রিয় করে।,পুলিশ জানায়, ৬ জানুয়ারি বেলা দেড়টার দিকে অস্ত্রধারী সন্ত্রাসীদের হামলায় রোহিঙ্গা সন্ত্রাসী মোহাম্মদ নবী গুলিবিদ্ধ হন। ওই দিন বিকেলে আশ্রয়শিবিরের নিরাপত্তার দায়িত্বে থাকা ৮ আর্মড পুলিশ ব্যাটালিয়ন (এপিবিএন) সদস্যরা মোহাম্মদ নবীর বসতঘরে তল্লাশি চালিয়ে অত্যাধুনিক গ্রেনেডটি উদ্ধার করেন।,ঘটনার দুই দিন পর রোববার রাতে উখিয়া থানায় রোহিঙ্গা সন্ত্রাসী বাহিনী নবী হোসেন গ্রুপের প্রধান নবী হোসেনকে (৪৫) আসামি করে মামলা করে এপিবিএন। বিস্ফোরক দ্রব্যাদি আইনে করা মামলাটিতে এজাহারনামীয় আসামি ৩৪ জন এবং আরও ২০ থেকে ২৫ জনকে অজ্ঞাতনামা আসামি করা হয়েছে। মামলায় গুলিবিদ্ধ মোহাম্মদ নবীকে ৩ নম্বর এবং মিয়ানমারের সশস্ত্র গোষ্ঠী ‘আরাকান স্যালভেশন আর্মির’ (আরসা) প্রধান কমান্ডার আতাউল্লাহ আবু আম্মার জুনুনিকে (৪৮) ৬ নম্বর আসামি করা হয়েছে। এজাহারে জুনুনির ঠিকানা উল্লেখ করা হয়েছে বান্দরবানের নাইক্ষ্যংছড়ির তুমব্রুর কোনারপাড়া সীমান্তের শূন্যরেখা। আশ্রয়শিবিরে মাদক চোরাচালানের অন্যতম হোতা নবী হোসেনের ঠিকানা দেখানো হয়েছে উখিয়ার বালুখালী আশ্রয়শিবিরের (ক্যাম্প-৮ পশ্চিম) বি-৪১ ব্লক। তাঁর বাবার নাম মোস্তাক আহমদ।,উখিয়া থানার ভারপ্রাপ্ত কর্মকর্তা (ওসি) শেখ মোহাম্মদ আলী প্রথম আলোকে বলেন, গুলিবিদ্ধ মোহাম্মদ নবী আরসার সমর্থক। তাঁর ঘরের কোনায় পাওয়া গেছে আর্জেস গ্রেনেডের মতো দেখতে অবিস্ফোরিত অত্যাধুনিক গ্রেনেডটি। আজ দুপুরে গ্রেনেডটি রামু সেনানিবাসে নিষ্ক্রিয় করা হয়। গ্রেনেডটি কীভাবে রোহিঙ্গা বসতিতে এল, তার রহস্য উদ্‌ঘাটনে অনুসন্ধান করছে আইনশৃঙ্খলা রক্ষাকারী বাহিনী।,পুলিশ জানায়, গুলিবিদ্ধ রোহিঙ্গা সন্ত্রাসী মোহাম্মদ নবী বর্তমানে পুলিশি পাহারায় চট্টগ্রাম মেডিকেল কলেজ হাসপাতালে চিকিৎসাধীন। এর আগে তিনি কক্সবাজার সদর হাসপাতালে চিকিৎসাধীন ছিলেন। নবীর কপাল ও পায়ে একাধিক গুলির চিহ্ন রয়েছে।,নাম প্রকাশ না করার শর্তে কয়েকজন রোহিঙ্গা নেতা বলেন, গুলিবিদ্ধ মোহাম্মদ নবী আরসার হয়ে আশ্রয়শিবিরের মাদক চোরাচালানে জড়িতদের কাছ থেকে চাঁদা সংগ্রহ করতেন। চাঁদার টাকা ভাগাভাগি নিয়ে মাদক চোরাচালানের হোতা নবী হোসেনের সঙ্গে বিরোধে জড়ান তিনি। নবী হোসেনের বাহিনীকে ঠেকাতে মোহাম্মদ নবী আরসা থেকে বিপুল বোমা ও অস্ত্রশস্ত্র ঘরে মজুত করেন, এমন খবরের ভিত্তিতে এবং অস্ত্র লুট করতে নবী হোসেন বাহিনীর সন্ত্রাসীরা মোহাম্মদ নবীর ঘরে হামলা চালায়। এ সময় মোহাম্মদ নবীকে তুলে নিতে ব্যর্থ হলে কয়েকটি গুলি ছুড়ে পালিয়ে যায় নবী হোসেন গ্রুপের সন্ত্রাসীরা। খবর পেয়ে এপিবিএন মোহাম্মদ নবীর ঘর থেকে গ্রেনেডটি উদ্ধার করে।,রোহিঙ্গা নেতারা বলেন, মাদক চোরাচালানকে কেন্দ্র করে আরসার সঙ্গে নবী হোসেন বাহিনীর মধ্যে গোলাগুলি ও খুনোখুনির ঘটনা ঘটছে। আরসার অস্ত্রধারীদের ঠেকাতে মাদকের টাকায় অস্ত্রশস্ত্র, গোলাবারুদ ও হ্যান্ড গ্রেনেড সংগ্রহ করছে নবী হোসেন বাহিনী। সর্বশেষ গত শনিবার রাতে সাড়ে ৭ ঘণ্টার ব্যবধানে দুই রোহিঙ্গা খুন হয়েছেন। একজনের নাম রশিদ আহমদ (৩৬)। তিনি উখিয়ার জামতলী আশ্রয়শিবিরের (ক্যাম্প-১৫) এ-৪ ব্লকের ৩৩২ নম্বর শেডের বাসিন্দা আবদুল হাকিমের ছেলে। রশিদ ক্যাম্পের ১-৪ ব্লকের হেড মাঝি ছিলেন। অপরজন মোহাম্মদ সেলিম (৩৫)। তিনি উখিয়ার বালুখালী আশ্রয়শিবিরের (ক্যাম্প-৮ পশ্চিম) বি-ব্লকের আবদুস সোবহানের ছেলে। তিনি ওই আশ্রয়শিবিরের বি-ব্লকের সাবমাঝি ছিলেন।,পুলিশের দেওয়া তথ্যমতে, গত চার মাসে আশ্রয়শিবিরে একাধিক রোহিঙ্গা সন্ত্রাসী বাহিনীর মধ্যে সংঘর্ষ ও গোলাগুলির ঘটনায় অন্তত ২৩ জন রোহিঙ্গা নিহত হয়েছেন। এর মধ্যে ১০ জন নবী হোসেন বাহিনীর সমর্থক রোহিঙ্গা মাঝি এবং ৫ জন আরসার সদস্য। বাকিরা সাধারণ রোহিঙ্গা।,রোহিঙ্গা নেতারা বলেন, গত কয়েক দিনে আরসা সন্ত্রাসীরা আশ্রয়শিবিরে কয়েকজন মাঝিকে বসতঘর থেকে তুলে নিয়ে গুলি করে কিংবা কুপিয়ে হত্যা করে। আশ্রয়শিবিরের অন্তত ৭০০ জন মাঝি আরসার আতঙ্কে ভুগছেন। প্রাণনাশের হুমকিতে বেশ কয়েকজন মাঝি ইতিমধ্যে আশ্রয়শিবির ছেড়ে অন্যত্র আত্মগোপন করেছেন। উখিয়া ও টেকনাফের ৩৩টি আশ্রয়শিবিরে মাঝি আছেন প্রায় আড়াই হাজার। আশ্রয়শিবিরগুলোতে নিবন্ধিত রোহিঙ্গার সংখ্যা সাড়ে ১২ লাখ। "
https://www.prothomalo.com/bangladesh/x1npq332rc,যুক্তরাষ্ট্রে পুলিশের গুলিতে বাংলাদেশি হত্যার বিচারের দাবিতে ঢাকায় মানববন্ধন,"যুক্তরাষ্ট্রের বোস্টনে পুলিশের গুলিতে বাংলাদেশি বংশোদ্ভূত তরুণ সাঈদ ফয়সাল হত্যার বিচারের দাবিতে আজ সোমবার ঢাকায় পররাষ্ট্র মন্ত্রণালয়ের সামনে মানববন্ধন করেছেন একদল মানুষ। সচেতন নাগরিক সমাজের ব্যানারে এই মানববন্ধনে সাংবাদিক ও কলামিস্ট অজয় দাস গুপ্ত, সুপ্রিম কোর্টের আইনজীবী ব্যারিস্টার প্রশান্ত ভূষণ বড়ুয়া ও আওয়ামী লীগের নেতা–কর্মীরা ছিলেন।,মানববন্ধনে ‘যুক্তরাষ্ট্রে আজ মানবাধিকার ভূলুণ্ঠিত’, ‘জাস্টিস ফর ফয়সাল’, ‘ইউএসএতে বাংলাদেশি নিহত, পররাষ্ট্র মন্ত্রণালয় চুপ কেন?’, ‘স্টপ কন্টিনিউয়াস হিউম্যান রাইটস ভায়োলেশন’ প্রভৃতি স্লোগান লেখা প্ল্যাকার্ড নিয়ে দাঁড়ান অংশগ্রহণকারীরা।,এদিকে যুক্তরাষ্ট্রের ঢাকা দূতাবাস সাঈদ ফয়সাল হত্যাকাণ্ডের স্বচ্ছ তদন্তের আশ্বাস দিয়েছে। আজ বিকেলে দূতাবাসের মুখপাত্র জেফ রাইডেনুরের পাঠানো বিবৃতিতে বলা হয়েছে, ‘যুক্তরাষ্ট্র দূতাবাস সাঈদ ফয়সালের পরিবারের প্রতি গভীর সমবেদনা জ্ঞাপন করছে। এ ঘটনায় ডিস্ট্রিক্ট অ্যাটর্নির অফিসের মাধ্যমে স্বচ্ছ ও পূর্ণাঙ্গ তদন্তে আমাদের সমর্থন রয়েছে।’,গত বুধবার বোস্টনের কেমব্রিজে পুলিশের গুলিতে নিহত হন ইউনিভার্সিটি অব ম্যাসাচুসেটস আমহার্স্টের শিক্ষার্থী সাঈদ ফয়সাল। তাঁর গ্রামের বাড়ি চট্টগ্রামের ফটিকছড়ি উপজেলার দাঁতমারা এলাকায়। যুক্তরাষ্ট্রেই ফয়সালের জন্ম হয়েছে। তাঁকে হত্যার সুষ্ঠু তদন্ত ও দোষী পুলিশ কর্মকর্তার দৃষ্টান্তমূলক শাস্তি দাবি করেছে পরিবার। যুক্তরাষ্ট্র থেকে ফয়সালের চাচা সেলিম জাহাঙ্গীর প্রথম আলোকে বলেছেন, এ ঘটনায় স্থানীয় বাঙালি কমিউনিটির মধ্যে ক্ষোভ তৈরি হয়েছে।,এই হত্যাকাণ্ডের সুষ্ঠু তদন্ত ও বিচার দাবিতে দুপুরে পররাষ্ট্র মন্ত্রণালয়ের সামনে মানববন্ধনে অজয় দাস গুপ্ত বলেন, ‘যুক্তরাষ্ট্রে অনেক মানবাধিকার লঙ্ঘন ও জাতিগত সহিংসতার ঘটনা ঘটলেও তারা মানবাধিকার বিষয়ে বাংলাদেশসহ অন্যান্য দেশকে পরামর্শ দিচ্ছে। আমরা চাই না আমাদের দেশে মানবাধিকার লঙ্ঘন হোক। তবে যদি হয়ে থাকে, তাহলে আমরাই ব্যবস্থা নেব, অন্যের পরামর্শে নয়। মার্কিন পুলিশ এমন একজন বাংলাদেশিকে গুলি করে হত্যা করেছে, যিনি কোনো অপরাধে দোষী সাব্যস্ত হননি।’,মানববন্ধনে সাবেক ছাত্রলীগ নেতা ব্যারিস্টার প্রশান্ত ভূষণ বড়ুয়া ছাড়াও ঢাকা মহানগর দক্ষিণ আওয়ামী লীগের সদস্য ও ঢাকা দক্ষিণ সিটি করপোরশনের ২০ নম্বর ওয়ার্ড কাউন্সিলর ফরিদউদ্দিন রতন, ঢাকা দক্ষিণ সিটি করপোরশনের ২৪ নম্বর ওয়ার্ড কাউন্সিলর হাসিবুর রহমানসহ আরও কয়েকজন বক্তব্য দেন।,সাংবাদিকেরা মানববন্ধনের বিষয়টি পররাষ্ট্রমন্ত্রী এ কে আব্দুল মোমেনের নজরে আনলে তিনি বলেন, ‘আমি তো জানি না। এ ধরনের মানববন্ধনকে আমরা উৎসাহ বা সমর্থন করি না।’ পররাষ্ট্রমন্ত্রী বলেন, যুক্তরাষ্ট্রে বিচারব্যবস্থা ভালো। বাংলাদেশি মৃত্যুর বিষয়ে তারা তদন্ত করবে।,এ বিষয়ে জানতে চাইলে পররাষ্ট্র প্রতিমন্ত্রী মো. শাহরিয়ার আলম বলেন, ‘কাজের চাপের কারণে আমি মানববন্ধনটা বিস্তারিতভাবে দেখতে পারিনি। মানববন্ধন কারা করেছেন, পুরো বিষয়টা আমি জানি না। যাঁরা করেছেন, তাঁরা এটা আমাদের চিঠি দিয়ে জানাতে পারতেন।’ তিনি বলেন, ওয়াশিংটন ডিসিতে বাংলাদেশের রাষ্ট্রদূত ইতিমধ্যে সে দেশের সংশ্লিষ্ট ব্যক্তিদের কাছে বিষয়টি উত্থাপন করেছেন। যুক্তরাষ্ট্র সরকারের পক্ষ থেকে আশ্বস্ত করা হয়েছে, এ ঘটনায় ন্যায়বিচার হবে। এ ছাড়া পুলিশ কর্মকর্তাকেও সাময়িকভাবে বরখাস্ত করা হয়েছে বলে তাঁরা জানতে পেরেছেন।"
https://www.prothomalo.com/business/corporate/pd99wfnu18,নাদিয়া ফার্নিচারের প্যাভিলিয়ন যেন ‘মেলার ভেতর আরেক মেলা’," রাজধানীর পূর্বাচলে অবস্থিত বঙ্গবন্ধু বাংলাদেশ-চীন মৈত্রী এক্সিবিশন সেন্টারে (বিবিসিএফইসি) চলছে ঢাকা আন্তর্জাতিক বাণিজ্য মেলার ২৭তম আসর। বাংলাদেশ ছাড়াও বিশ্বের ১০টি দেশের বিভিন্ন প্রতিষ্ঠান নিজেদের নানা পণ্যে সাজিয়েছে স্টল ও প্যাভিলিয়ন। ‘ফার্নিচার ইন্ডাস্ট্রির ঈদ’খ্যাত এবারের মেলায় বরাবরের মতো অংশ নিয়েছে দেশের প্রথম সারির প্রায় সব ফার্নিচার নির্মাতা প্রতিষ্ঠান।,বাণিজ্য মেলায় আসা ক্রেতা-দর্শনার্থী ও ফার্নিচারপ্রেমীদের দৃষ্টি কাড়ছে নাদিয়া ফার্নিচারের নান্দনিক প্যাভিলিয়ন। এ যেন ‘মেলার ভেতর আরেক মেলা!’ কী নেই নাদিয়া ফার্নিচারের প্যাভিলিয়নে? অফিস ফার্নিচার থেকে শুরু করে রয়েছে বেডরুম, লিভিং, ডাইনিং রুমসহ বাসাবাড়ির বিভিন্ন আসবাবের সমাহার।,নাদিয়া ফার্নিচারের যাত্রা শুরু ১৯৯১ সালে। ঢাকার অন্যতম প্রধান এলাকা বারিধারা, উত্তরা, ধানমন্ডি, খিলগাঁও, মোহাম্মদপুরসহ সারা দেশে প্রতিষ্ঠানটির রয়েছে ৩২টি শোরুম। তিন দশক পেরিয়ে ইতিমধ্যে ক্রেতাদের আস্থা ও নির্ভরতার নাম হয়ে উঠেছে ফার্নিচার ব্র্যান্ডটি। ফলে বাণিজ্য মেলায়ও ক্রেতাদের ভালো সাড়া পাচ্ছে তারা।,আন্তর্জাতিক বাণিজ্য মেলায় অংশগ্রহণ এবং সার্বিক বিষয় নিয়ে নাদিয়া ফার্নিচার লিমিটেডের ব্যবস্থাপনা পরিচালক এ করিম মজুমদার বলেন, ‘শুরু থেকেই আমরা বিশ্বমানের ফার্নিচার তৈরিতে সচেষ্ট। বর্তমানে দেশের চাহিদা পূরণ করে ভারতেও রপ্তানি করছি। ভবিষ্যতে নেপাল, ভুটানসহ দক্ষিণ এশিয়ার বেশ কিছু দেশে নাদিয়ার ফার্নিচার রপ্তানির পরিকল্পনা চলছে। আমাদের বিশ্বাস, নাদিয়া ফার্নিচারের মাধ্যমে দেশের রপ্তানি খাতে নতুন মাত্রা যোগ করবে ফার্নিচার ইন্ডাস্ট্রি।’,নাদিয়া ফার্নিচার তৈরিতে ব্যবহৃত হয় বিশ্বমানের কাঠ ও উপকরণ। যার বেশির ভাগই আমদানি করা হয় ইন্দোনেশিয়া, চীনসহ বিভিন্ন দেশ থেকে। সব ধরনের ক্রেতার চাহিদাকে প্রাধান্য দিয়ে নাদিয়ার ফার্নিচার ডিজাইন করে থাকেন একদল মেধাবী আর্কিটেক্ট। ফলে নাদিয়া ফার্নিচারের রুচিশীল, নান্দনিক ও আরামদায়ক ডিজাইনে ক্রেতারা পান আভিজাত্যের ছোঁয়া।,১০০টির বেশি নতুন এবং বিশ্বমানের ফার্নিচার মেলায় নিয়ে এসেছে নাদিয়া ফার্নিচার, যা পর্যায়ক্রমে প্যাভিলিয়নে দৃশ্যমান করা হবে। পাশাপাশি পাওয়া যাবে ব্র্যান্ডটির সব শোরুমেও। বাণিজ্য মেলা উপলক্ষে নাদিয়া ফার্নিচারের সারা দেশের ৩২টি শোরুম বা মেলার প্যাভিলিয়ন থেকে যেকোনো ফার্নিচার কিনলেই ক্রেতারা পাবেন সর্বোচ্চ ১৫ শতাংশ মূল্যছাড়। এ সুযোগ শুধু মেলা চলাকালীন প্রযোজ্য।,পণ্য কেনার সিদ্ধান্তের পর ক্রেতাদের মনে প্রশ্ন থাকে বিক্রয়োত্তর সেবা নিয়ে। নাদিয়া ফার্নিচারের পণ্যে দুই ধরনের বিক্রয়োত্তর সেবা পাবেন গ্রাহকেরা। প্রস্তুতকৃত ত্রুটি বা ‘ম্যানুফ্যাকচারিং ডিফেক্ট’-এর জন্য রয়েছে এক বছরের ওয়ারেন্টি এবং ঘুণে ধরাজনিত সমস্যায় রয়েছে পাঁচ বছরের রিপ্লেসমেন্ট গ্যারান্টি।,সঠিক সময়ে পণ্য নিশ্চিতকরণসহ নিকটস্থ শোরুম থেকে গ্রাহকদের ঠিকানায় পণ্য পৌঁছে দেওয়া হয়। ক্রেতারা চাইলে অনলাইনেও নাদিয়া ফার্নিচারের পণ্য পছন্দ ও অর্ডার করতে পারেন। স্বাচ্ছন্দ্যে কেনাকাটা করতে ক্রেতাদের জন্য রয়েছে বিভিন্ন ব্যাংক ও আর্থিক প্রতিষ্ঠানের ইএমআই সুবিধা।,উল্লেখ্য, বাণিজ্য মেলা চলবে ৩১ জানুয়ারি পর্যন্ত। প্রতিদিন সকাল ১০টা থেকে রাত ৯টা পর্যন্ত এবং সাপ্তাহিক ছুটির দিনে রাত ১০টা পর্যন্ত খোলা থাকবে মেলাপ্রাঙ্গণ।"
https://www.prothomalo.com/bangladesh/t43zldh652,"বাসায় বেড়াতে এসে বিয়ের কনেকে হত্যা, যুবকের যাবজ্জীবন কারাদণ্ড","চট্টগ্রাম নগরের হালিশহরে বাসায় বেড়াতে এসে এক তরুণীকে খুনের মামলায় তাঁদের আত্মীয় এক যুবককে যাবজ্জীবন কারাদণ্ড দিয়েছেন আদালত। আসামির নাম মো. রাসেল (২৪)। আজ সোমবার তৃতীয় অতিরিক্ত চট্টগ্রাম মহানগর দায়রা জজ জসিম উদ্দিন চৌধুরী এই রায় দেন।,সরকারি কৌঁসুলি দুলাল চন্দ্র দেবনাথ প্রথম আলোকে বলেন, আদালত আসামিকে যাবজ্জীবন সশ্রম কারাদণ্ড, ১০ হাজার টাকা জরিমানা অনাদায়ে আরও এক মাসের কারাদণ্ড দেন। আসামি সম্প্রতি জামিনে গিয়ে পলাতক রয়েছেন। তাঁর বিরুদ্ধে সাজা পরোয়ানা জারি করেছেন আদালত।,আদালত সূত্র জানায়, ২০১৭ সালের ১৩ মার্চ নগরের হালিশহর থানার ঈদগাঁ এলাকায় জুলি আক্তার নামের এক তরুণীকে ছুরিকাঘাতে খুন করা হয়। ওই বছরের ১৯ মার্চ তরুণীর বিয়ের দিন ধার্য ছিল। ঘটনার দিন জুলি আক্তারকে বাসায় একা রেখে চিকিৎসকের কাছে যান তাঁর মা ও ভাই। ওই সময়ে বাসায় আসেন তাঁদের দূর সম্পর্কের আত্মীয় রাসেল। আলমারিতে থাকা জুলির বিয়ের কিছু টাকা ও স্বর্ণালংকার নিতে তাঁর কাছে চাবি চান তিনি। দিতে অস্বীকৃতি জানালে দুজনের মধ্যে বাগ্‌বিতণ্ডতা হয়। একপর্যায়ে রাসেল জুলিকে ছুরিকাঘাত করে। গুরুতর আহত অবস্থায় তাঁকে হাসপাতালে ভর্তি করা হলে চিকিৎসকেরা মৃত ঘোষণা করেন।,এ ঘটনায় জুলির বড় ভাই মো. আজিজ বাদী হয়ে মামলা করেন। পরে পুলিশ অভিযান চালিয়ে রাসেলকে গ্রেপ্তার করে। তদন্ত শেষে পুলিশের দেওয়া অভিযোগপত্রের ভিত্তিতে আদালত আসামি রাসেলের বিরুদ্ধে বিচার শুরু করেন। ১৯ জন সাক্ষীর সাক্ষ্য শেষে আদালত রায় দেন।"
https://www.prothomalo.com/technology/kir42o0hjx,সিইএসের সেরা প্রযুক্তি পণ্য,"৮ জানুয়ারি যুক্তরাষ্ট্রের লাস ভেগাসে শেষ হয়েছে চার দিনের কনজ্যুমার ইলেকট্রনিক শো (সিইএস)। বছরজুড়ে দুনিয়ার বড় বড় প্রযুক্তি প্রতিষ্ঠান কী ধরনের পণ্য আনবে, তার ধারণা পেতে গোটা দুনিয়ার প্রযুক্তিপ্রেমীরা তাকিয়ে থাকেন এ মেলার দিকে। আর প্রযুক্তি পণ্য নির্মাতা প্রতিষ্ঠানগুলোও নানা চমক নিয়ে হাজির হয় এ মেলায়। এবারের মেলায় দেখানো নতুন পণ্য থেকে সেরা প্রযুক্তির পণ্যের তালিকা করেছে সংবাদমাধ্যম সিএনইটি, ওয়্যার্ড ও ভেনচারবিট। এই তালিকাগুলো থেকে বাছাই করা ১০টি পণ্যের কথা থাকছে এখানে।,জাপানের ইলেকট্রনিক পণ্য নির্মাতা সনির বহুল প্রতীক্ষিত বৈদ্যুতিক গাড়ি সিইএসে প্রদর্শন করা হলো। প্রদর্শনীর প্রথম রাতেই এর নমুনা (প্রোটোটাইপ) দেখানো হয়। মোটরগাড়ি নির্মাতা হোন্ডা, প্রসেসর নির্মাতা কোয়ালকম এবং এপিক গেমের সঙ্গে মিলে ‘আফিলা’ নামের এ গাড়ি তৈরি করেছে সনি। গাড়িটি সব সময় অনলাইনে ক্লাউডের সঙ্গে যুক্ত থাকবে। আছে ৪০টির বেশি সেন্সর। ২০২৫ সালের মাঝামাঝিতে অগ্রিম ক্রয়াদেশ (প্রি-অর্ডার) নেবে সনি। আর ২০২৬ সালের দিকে ক্রেতাদের গাড়ি দেওয়া শুরু হবে।,চাইলে রং বদলানো যাবে, এমন প্রযুক্তিসম্পন্ন একটি গাড়ি এনেছে জার্মান মোটরগাড়ি নির্মাতা বিএমডব্লিউ। বৈদ্যুতিক এ গাড়ির ভেতরে থাকা সুইচ চাপলেই রং পরিবর্তন হয়ে যাবে। আইভিশন ডিইই নামের এ গাড়িতে ব্যবহার করা হয়েছে ইলেকট্রনিক কালি বা ই-ইঙ্ক প্রযুক্তি। এ ছাড়া এ গাড়িতে রয়েছে কৃত্রিম বুদ্ধিমত্তাসমৃদ্ধ ভার্চ্যুয়াল অ্যাসিস্ট্যান্স, যা স্বয়ংক্রিয়ভাবে মানুষের কণ্ঠে চালকের সঙ্গে কথা বলবে, দেবে প্রয়োজনীয় নির্দেশনা।,আসকা তাদের প্রথম উড়ন্ত গাড়ি দেখানোর চেষ্টা করেছে সিইএসে। প্রদর্শনীতে বৈদ্যুতিক এ গাড়ির উড্ডয়ন ও অবতরণ দেখানো হয়। আসকা এ ফাইভ গাড়িটির আকার দেখতে অনেকটা বড়সড় এসইউভির মতো। চার আসনের এ গাড়ি সড়ক ও আকাশপথে একবারের চার্জে ২৫০ মাইল পর্যন্ত ছুটতে পারবে।,প্রযুক্তি পণ্য নির্মাতা প্রতিষ্ঠান ক্যানডেলা নতুন বিদ্যুৎ-চালিত ‘উড়ন্ত’ নৌকা দেখিয়েছে। এ নৌকার মূল অংশ পানির ওপরে থাকবে, অর্থাৎ পানি স্পর্শ না করেই এটি চলবে। এতে এমন প্রযুক্তি ব্যবহার করা হয়েছে যে দ্রুতগতিতে চললেও শব্দদূষণ হবে না।,ব্রাজিলের স্টার্টআপ প্রতিষ্ঠান ডিসপ্লেস এমন এক ধরনের টেলিভিশন এনেছে, যা কোনো তারের সংযোগ ছাড়াই চলবে। ব্যবহারকারী চাইলে ঘরের যেকোনো জায়গায় তা রাখতে পারবেন। কোম্পানির প্রথম মডেলের টিভিটি ৫৫ ইঞ্চি ও ফোর কে পিক্সেলের। এর সঙ্গে যুক্ত থাকা ব্যাটারিতে টেলিভিশনটি চলে।,এ ছাড়া এলজিও এম থ্রি সিরিজের ৯৭ ইঞ্চির তারহীন ওএলইডি টেলিভিশন প্রদর্শন করেছে। কোম্পানিটি ৮৩ ইঞ্চি ও ৭৭ ইঞ্চির আরও দুই আকারের টিভিও আনবে।,অগমেন্টেড রিয়্যালিটি (এআর) ও ভার্চ্যুয়াল রিয়্যালিটি (ভিআর) প্রযুক্তির মিশেলে তৈরি হেডসেটের নতুন সংস্করণ প্রদর্শন করেছে তাইওয়ানের এইচটিসি। পণ্যটির নাম দিয়েছে ভাইভ এক্সআর এলিট। ভিআর/এআর হেডসেটের সঙ্গে এই নতুন সংস্করণের পার্থক্য হলো—স্বাভাবিকভাবে যাঁরা চোখে চশমা ব্যবহার করেন, তাঁরা চশমা ছাড়াই এটি ব্যবহার করতে পারবেন এবং সমস্যায় পড়বেন না। আগের সংস্করণে চশমা ছাড়া ব্যবহারে সমস্যায় পড়তেন ব্যবহারকারীরা। পণ্যটি আগামী ফেব্রুয়ারির শেষের দিকে বাজারে পাওয়া যাবে।,ফ্রান্সের উইথিংস কোম্পানি সিইএসে প্রস্রাব পরীক্ষায় ব্যবহারযোগ্য ইউ-স্ক্যান নামের একটি পণ্যের প্রদর্শন করেছে। এর সাহায্যে ব্যবহারকারী বাড়িতে বসেই প্রস্রাব পরীক্ষা করে শারীরিক কোনো সমস্যা শনাক্ত করতে পারবেন। চলতি বছরের দ্বিতীয় প্রান্তিকে প্রথমে ইউরোপের বাজারে এটি পাওয়া যাবে।,এলজি একটি স্মার্ট হোম অ্যাপ্লায়েন্স পণ্য প্রদর্শন করেছে। অ্যাস্লিপ ইনকরপোরেশনের সঙ্গে অংশীদারত্বে আনা এই হোম অ্যাপ্লায়েন্স ইন্টারনেট ও কৃত্রিম বুদ্ধিমত্তার নিয়ন্ত্রণে চলবে। যন্ত্রটি দেখতে অনেকটা স্মার্ট ঘড়ির মতো। এটি ঘুমের সময় ব্যবহারকারীর নিশ্বাসের ধরন রেকর্ড করবে এবং ঘুম কোন পর্যায়ে আছে, তা শনাক্ত করবে। হঠাৎ ঘুম ভাঙলে এর কারণও শনাক্তের চেষ্টা করবে যন্ত্রটি।,ফরাসি প্রসাধন পণ্য প্রস্তুতকারক ল’রিয়েল একটি যন্ত্র দেখিয়েছে, যা ভ্রুকে আইলাইনারের মতো সাজাবে। বৈদ্যুতিক এ যন্ত্রের নাম ‘ব্রো ম্যাজিক’। ব্যবহারকারী তাঁর ভ্রুতে যেমন ধরনের নকশা চাইবেন, ব্রো ম্যাজিক তেমনই আঁকবে। ব্রো ম্যাজিকের কালি পানি ও সাবান দিয়ে খুব সহজে মুছেও ফেলা যায়।,ফরাসি স্টার্টআপ লিয়ন দাঁত পরিষ্কার রাখার একটি প্রযুক্তি ডিভাইস প্রদর্শনীতে দেখিয়েছে। ইংরেজি বর্ণ ওয়াই (Y) আকৃতির হওয়ায় পণ্যটির নামও রাখা হয়েছে ‘ওয়াই ব্রাশ’। মাত্র ১০ সেকেন্ডে এটি ব্যবহারকারীর দাঁত পরিষ্কার করবে। দন্তচিকিৎসকেরা ক্লিনিক্যালি এ পণ্যকে বৈধতাও দিয়েছেন।"
https://www.prothomalo.com/poll/fllu26tg7f,"নির্বাচনে প্রার্থী হতে কেউ যাতে বাধার সম্মুখীন না হন, সে জন্য অনলাইনে মনোনয়নপত্র জমার বিধান করতে চায় নির্বাচন কমিশন। এটা সুফল আনবে বলে আপনি কি মনে করেন?",
https://www.prothomalo.com/video/bangladesh/c3fv85i8ng,,
https://www.prothomalo.com/bangladesh/2ry9kech23,বাংলাদেশ থেকে সৌদি আরবে ফ্লাইট শুরু করতে যাচ্ছে ইউএস-বাংলা,"বাংলাদেশ থেকে সৌদি আরবের বিভিন্ন গন্তব্যে ফ্লাইট পরিচালনা শুরু করতে যাচ্ছে বেসরকারি বিমান সংস্থা ইউএস-বাংলা এয়ারলাইনস। আগামী জুন মাস থেকে সৌদি আরবের জেদ্দা, রিয়াদ ও দাম্মামে ফ্লাইট পরিচালনার পরিকল্পনা রয়েছে বলে জানিয়েছে সংস্থাটি। এর অংশ হিসেবে ইউএস-বাংলার বহরে শিগগিরই যুক্ত হচ্ছে নতুন প্রজন্মের সুপরিসর উড়োজাহাজ এয়ারবাস ৩৩০।,আজ সোমবার ইউএস-বাংলার এ–সংক্রান্ত এক সংবাদ বিজ্ঞপ্তিতে বলা হয়েছে, আগামী মে মাসের মধ্যে দুটি এয়ারবাস ৩৩০ ইউএস-বাংলার বহরে যুক্ত হবে। উড়োজাহাজ দুটির প্রতিটিতে আসন থাকবে ৪৩৬টি করে। এই দুটি উড়োজাহাজ দিয়ে সৌদি আরবের জেদ্দা, রিয়াদ, দাম্মাম রুটে ফ্লাইট পরিচালনা করা হবে।,হজ ও ওমরাহ পালনকারী বাংলাদেশি যাত্রী ও প্রবাসী কর্মীদের দীর্ঘদিনের প্রত্যাশা পূরণে সৌদি আরবের বিভিন্ন গন্তব্যে ফ্লাইট পরিচালনার এই উদ্যোগ নেওয়া হয়েছে উল্লেখ করে বিজ্ঞপ্তিতে বলা হয়েছে, যাত্রীরা থার্ড ক্যারিয়ারের মাধ্যমে বাংলাদেশ থেকে অতিরিক্ত ভাড়া ও ট্রানজিটের জন্য অতিরিক্ত সময় ব্যয় করে সৌদি আরবের বিভিন্ন গন্তব্যে ভ্রমণ করে থাকেন। ইউএস-বাংলা এয়ারলাইনসের ফ্লাইট পরিচালনার মাধ্যমে সৌদি আরবগামী দেশীয় যাত্রীরা এই ভোগান্তি থেকে মুক্তি পাবেন।,বর্তমানে ইউএস-বাংলার বহরে মোট ১৭টি উড়োজাহাজ রয়েছে। যার মধ্যে ৭টি বোয়িং ৭৩৭-৮০০, ৭টি এটিআর ৭২-৬০০ এবং ৩টি ড্যাশ ৮-কিউ ৪০০। চলতি মাসে ইউএস-বাংলা বিমানবহরকে আরও বেশি শক্তিশালী করার জন্য একটি এটিআর ৭২-৬০০ এবং একটি বোয়িং ৭৩৭-৮০০ এয়ারক্রাফট যুক্ত করতে যাচ্ছে।,বর্তমানে দেশের অভ্যন্তরে ঢাকা, চট্টগ্রাম, কক্সবাজার, সিলেট, যশোর, সৈয়দপুর, রাজশাহী ও বরিশাল রুটে এবং আন্তর্জাতিক গন্তব্যে কলকাতা, চেন্নাই, মালে, সিঙ্গাপুর, কুয়ালালামপুর, ব্যাংকক, গুয়াংজু, মাসকাট, দোহা, শারজাহ, দুবাই রুটে ফ্লাইট পরিচালনা করছে ইউএস-বাংলা।"
https://www.prothomalo.com/bangladesh/district/r196wh6c1r,"ছিল ১৯ কেজি গাঁজা, প্রাইভেট কার আটকাতেই নেমে পালালেন দুজন","আজ সোমবার রাত আটটা। গাইবান্ধা শহরের ডিবি রোডের গোলচত্বর। সেখানে দায়িত্ব পালন করছিল ট্রাফিক পুলিশ। সড়কে দাঁড়িয়ে সহকারী উপপরিদর্শক (এএসআই) ইখতিয়ার উদ্দিন ও জসীম উদ্দীন। এ সময় সুন্দরগঞ্জ থেকে আসা একটি প্রাইভেট কার দাঁড় করালেন তাঁরা। দেখতে চাইলেন গাড়ির কাগজপত্র। সঙ্গে সঙ্গে দৌড়ে পালালেন গাড়িতে বসা এক ব্যক্তি। ট্রাফিক পুলিশের হাতে একটি মামলার কাগজ ধরিয়ে দিয়ে সটকে পড়লেন চালক।,এতে সন্দেহ হলে প্রাইভেট কারটি তল্লাশি করা হয়। এ সময় সেখান থেকে ১৯ কেজি গাঁজা উদ্ধার করা হয়।,ট্রাফিক পুলিশ জানায়, ওই প্রাইভেট কার তল্লাশি করে তিনটি গাঁজার বড় প্যাকেট পাওয়া যায়। পরে স্থানীয় লোকজনের উপস্থিতিতে গাঁজাগুলো পরিমাপ করে ১৯ কেজি ৪০০ গ্রাম হয়। পরে সেগুলো গাইবান্ধা সদর থানা-পুলিশের কাছে হস্তান্তর করা হয়। এ সময় চালকের একটি মুঠোফোন উদ্ধার করা হয়।,গাইবান্ধা ট্রাফিক পুলিশের পরিদর্শক (শহর ও যানবাহন) নূর আলম সিদ্দিক বলেন, শহরের গোলচত্বরে নিয়মিত যানবাহনের কাগজপত্র পরীক্ষা করা হচ্ছিল। এ সময় একটি প্রাইভেট কার থেকে ওই গাঁজা উদ্ধার করা হয়। কারটি জব্দ করা হয়েছে। "
https://www.prothomalo.com/sports/cricket/h5zyvvwldv,এক ‘খান’ এর শতক ম্লান করে দিলেন আরেক ‘খান’,"প্রথম ইনিংসটা যদি হয় আজম খানের, তাহলে দ্বিতীয় ইনিংসটা পাকিস্তানের আরেক ব্যাটসম্যান উসমান খানের। চট্টগ্রাম চ্যালেঞ্জার্স ও খুলনা টাইগার্সের ম্যাচের নায়ক বলতে গেলে এ দুজনই। দুজনই টি-টোয়েন্টি ক্যারিয়ারের প্রথম সেঞ্চুরিতে নিজ দলের ইনিংসটাকে টেনেছেন। তবে শেষ হাসিটা হেসেছে উসমানের চট্টগ্রামই। তাঁর ৫৮ বলে ১০৩ রানের অপরাজিত ইনিংসে খুলনার ১৭৮ রান ৯ উইকেট হাতে রেখে তাড়া করেছে চট্টগ্রাম। এবারের বিপিএলে এটি চট্টগ্রামের প্রথম জয়। আর দুটি ম্যাচ খেলে দুটিতেই হেরেছে খুলনা।,এবারের বিপিএলে চট্টগ্রামের প্রথম ম্যাচের ওপেনার ছিলেন ডারউইস রাসুলি ও মেহেদী মারুফ। প্রথম ম্যাচের ব্যর্থতায় দ্বিতীয় ম্যাচেই ব্যাটিং অর্ডার ঢেলে সাজায় দলটি, সেটি কাজেও দিয়েছে। খুলনার বড় রান তাড়া করতে নেমে চট্টগ্রাম ১৪১ রান পেয়ে যায় উদ্বোধনী জুটি থেকেই। ম্যাক্স ও’ডাউড ও উসমান মিরপুর স্টেডিয়ামের রাতের কন্ডিশনের সুবিধাটা নিতে পেরেছেন দুই হাত ভরে। ও’ডাউড ৫০ বলে ৫৮ রানের ধীরগতির ইনিংস খেললেও আক্রমণাত্মক ব্যাটিংয়ে রানরেটের চাহিদা পুষিয়ে দিয়েছেন উসমান একাই।,৩৪ বলে প্রথম ফিফটি পূর্ণ করেন। পরের ফিফটিটি এসেছে আরও দ্রুত, ২১ বলে। ১৯তম ওভারে মোহাম্মদ সাইফউদ্দিনের ওয়াইড ইয়র্কারে অবিশ্বাস্য এক ছক্কায় তিন অঙ্ক স্পর্শ করেন উসমান। এর পরের ওভারেই ১০টি চার ও ৫টি ছক্কার সৌজন্যে ১০৩ রানে অপরাজিত থেকে ব্যাট উঁচিয়ে মাঠ ছাড়েন তিনি। সব মিলিয়ে বিপিএলের ২৭তম সেঞ্চুরি এটি। পাকিস্তানের তৃতীয় ব্যাটসম্যান হিসেবে এই টুর্নামেন্টে সেঞ্চুরির দেখা পেলেন ২৭ বছর বয়সী উসমান।,বিস্ফোরক ব্যাটিংয়ে সেঞ্চুরি করেছেন খুলনা টাইগার্সের আজম খানও। সাবেক পাকিস্তান অধিনায়ক মঈন খানের ছেলে আজমের জন্য লেগ সাইডের বিশাল বাউন্ডারি অতটা বড় মনে হচ্ছিল না। তাঁর সেঞ্চুরিটা এসেছে শেষ ওভারে। মৃত্যুঞ্জয় চৌধুরীর শেষ ওভারের চতুর্থ বলেই মিড উইকেট দিয়ে চার মেরে আজম পৌঁছে যান ৯৭ রানে। পরের বলটি উড়ে গেল স্কয়ার লেগ বাউন্ডারির ওপর দিয়ে। বিশাল ছক্কায় স্কোরবোর্ডে সংখ্যাটা পাল্টে গেল ১০৩–এ। সঙ্গে সঙ্গে ভাবলেশহীন চেহারা নিয়ে আজম হাঁটু গেড়ে বসেন ঠিক উইকেটের মাঝখানে। দুই হাত দুই পাশে ছড়িয়ে দিয়ে সেঞ্চুরি উদ্‌যাপন করলেন ২৪ বছর বয়সী পাকিস্তানি। অপরাজিত ইনিংসে স্রেফ ৫৮ বলে ১০৯ রান করেছেন আজম। ৯টি চারের সঙ্গে ৮টি ছয়ে সাজিয়েছেন নিজের সেঞ্চুরি।,অথচ টস হেরে ব্যাটিংয়ে নামা খুলনার শুরুটা তেমন ভালো ছিল না। চার ওভারের মধ্যে স্রেফ ১২ রানে ২ উইকেট হারিয়ে চাপে ছিল তারা। আজমের বিস্ফোরক ব্যাটিংয়ে দল পায় লড়াই করার বড় পুঁজি। ৪ নম্বরে নেমে শুরু থেকেই তিনি ছিলেন বাউন্ডারির খোঁজে। ১৪তম ওভারে ব্যক্তিগত ফিফটিতে পৌঁছান আজম। ৩৩ বলে ৪টি চার ও ৩টি ছক্কা ছিল আজমের প্রথম ফিফটিতে। এরপর রুদ্রমূর্তি ধারণ করেন আজম, তাতে দ্রুতই দৃষ্টিসীমায় চলে আসে সেঞ্চুরি। পরের পঞ্চাশ রান করতে তাঁর লাগে স্রেফ ২৪ বল। তবে ম্যাচসেরার পুরস্কারটা উঠেছে আরেক সেঞ্চুরিয়ান উসমানের হাতে। পুরস্কার নিতে এসে উসমান জানালেন, ‘আমাদের কোচ জুলিয়ান উড বলেছে, যে রানই হোক, ম্যাচটা যেন শেষ করে আসি। আমরা শুরুতে ধীরে খেললেও শেষ পর্যন্ত সেটা করতে পেরেছি। কারণ, উইকেটে যত সময় কাটিয়েছি, ব্যাটিং তত সহজ হয়েছে।’"
https://www.prothomalo.com/business/ek035q05f4,মুদ্রা বিনিময় চুক্তির মেয়াদ বাড়াচ্ছে চীন ও আর্জেন্টিনা,"বৈদেশিক মুদ্রার রিজার্ভ বাড়াতে চীনের সঙ্গে স্বাক্ষরিত মুদ্রা বিনিময় চুক্তির মেয়াদ বাড়াচ্ছে দক্ষিণ আমেরিকার দেশ আর্জেন্টিনা। এ নিয়ে আলোচনার পর উভয় দেশ চুক্তির মেয়াদ বাড়ানোর বিষয়ে একমত হয়েছে। গত রোববার আর্জেন্টিনার কেন্দ্রীয় ব্যাংক এ তথ্য জানিয়েছে। খবর রয়টার্সের,অর্থনীতির গতি ফেরাতে আন্তর্জাতিক মুদ্রা তহবিলের (আইএমএফ) সঙ্গে ঋণচুক্তি করতে চায় আর্জেন্টিনা। তবে এই ঋণ পাওয়ার অন্যতম শর্ত হলো, দেশটিকে আগে নিজেদের বৈদেশিক মুদ্রার রিজার্ভ বাড়াতে হবে; যাতে বাণিজ্য ব্যয় মেটানো ও ভবিষ্যৎ ঋণ পরিশোধের মতো প্রয়োজনীয় অর্থ হাতে থাকে।,আর্জেন্টিনার প্রেসিডেন্ট আলবার্তো ফার্নান্দেজ গত বছরের নভেম্বরে চীনের সঙ্গে ৫০০ কোটি ডলারের এই মুদ্রা বিনিময় চুক্তির ঘোষণা দেন। তিন মাসের মাথায় নতুন করে আবার চুক্তি নবায়নের দিকে যাচ্ছে দুই দেশ।,ব্রাজিলের পর আর্জেন্টিনার দ্বিতীয় বৃহত্তম বাণিজ্য অংশীদার হলো চীন। পাশাপাশি দেশটি রপ্তানির ক্ষেত্রেও আর্জেন্টিনার দ্বিতীয় গুরুত্বপূর্ণ গন্তব্য। চীনের সঙ্গে মুদ্রা বিনিময় চুক্তির মাধ্যমে লাভবান হচ্ছে আর্জেন্টিনা। আর্জেন্টিনার কেন্দ্রীয় ব্যাংক এক বিবৃতিতে জানিয়েছে, দুই দেশের কেন্দ্রীয় ব্যাংকের মধ্যে মুদ্রা বিনিময় চুক্তি কার্যকর করা হয়েছে। এর মাধ্যমে আর্জেন্টিনার বাজারে চীনা মুদ্রা ইউয়ানের ব্যবহার আরও বাড়বে বলে আশা করছে তারা।,বিবৃতিতে আর্জেন্টিনার কেন্দ্রীয় ব্যাংক বলেছে, এই চুক্তির মাধ্যমে ১৩ হাজার কোটি (১৩০ বিলিয়ন) ইউয়ানের একটি আন্তর্জাতিক রিজার্ভ গঠন ও বৈদেশিক বাণিজ্যের ব্যয় নির্বাহের জন্য আলাদা ৩ হাজার ৫০০ কোটি (৩৫ বিলিয়ন) ইউয়ানের একটি বিশেষ রিজার্ভ গঠন করা হবে।,সাধারণত সিংহভাগ দেশ যুক্তরাষ্ট্রের মুদ্রা ডলারে বৈদেশিক মুদ্রার রিজার্ভ জমা রাখে। এ ছাড়া ইউরোপীয় ইউনিয়নের অভিন্ন মুদ্রা ইউরো, জাপানের মুদ্রা ইয়েন ও চীনের মুদ্রা ইউয়ানে কিছু মজুত রাখা হয়। বিদেশি মুদ্রার পাশাপাশি ব্যাংক নোট, বন্ড, আমানত, ট্রেজারি বিল ও অন্যান্য সরকারি সিকিউরিটিজের মাধ্যমেও বৈদেশিক মুদ্রার মজুত রাখা হয়।,বিশ্লেষকেরা বলছেন, আর্জেন্টিনা যে চীনা মুদ্রা ইউয়ানে রিজার্ভ সংরক্ষণ করছে, এর মধ্য দিয়ে হার্ড কারেন্সি হিসেবে ইউয়ানের অবস্থান আরও শক্তিশালী হবে। ডলারকে পাশ কাটানোর যে চেষ্টা চীন-রাশিয়া করছে, তার পালে আরও হাওয়া লাগবে।"
https://www.prothomalo.com/video/sports/l3fnlwzdir,,
https://www.prothomalo.com/bangladesh/district/m0o0sgfy7r,পীরগঞ্জে ইউপি চেয়ারম্যানের উপস্থিতিতে মারধরে বোনসহ উপসহকারী চিকিৎসা কর্মকর্তা আহত,"বসতবাড়ির জমি নিয়ে বিদ্যালয়ের সঙ্গে বিরোধের জেরে হামলায় ঠাকুরগাঁওয়ের পীরগঞ্জের জাবরহাট উপস্বাস্থ্যকেন্দ্রের উপসহকারী কমিউনিটি চিকিৎসা কর্মকর্তা (স্যাকমো) ও তাঁর বোন গুরুতর আহত হয়েছেন। ইউপি চেয়ারম্যান ও তাঁর লোকজনের বিরুদ্ধে এ হামলার অভিযোগ করেছেন ভুক্তভোগী ব্যক্তিরা। সোমবার বিকেলে উপজেলার হাজীপুর ইউনিয়নের সিঙ্গারোল উচ্চবিদ্যালয় এলাকায় এ ঘটনা ঘটে।,আহত ব্যক্তিরা হলেন জুবায়ের ইবনে নুর ও তাঁর বোন মোছা. বেনজীর আক্তার। তাঁদের পীরগঞ্জ উপজেলা স্বাস্থ্য কমপ্লেক্সে ভর্তি করা হয়েছে। তাঁরা মামলার প্রস্তুতি নিচ্ছেন বলে জানিয়েছেন।,প্রত্যক্ষদর্শীও ভুক্তভোগী ব্যক্তিদের সূত্রে জানা যায়, সিঙ্গারোল উচ্চবিদ্যালয়ের মাঠের পূর্ব পার্শ্বে জাবরহাট উপস্বাস্থ্যকেন্দ্রের স্যাকমো জুবায়ের ইবনে নুরের পৈতৃক বাড়ি। ওই বসতবাড়ির দুই হাত জায়গার দখল নিয়ে ওই পরিবার এবং বিদ্যালয় কর্তৃপক্ষের বিরোধ চলে আসছিল। ভূমি জরিপকারী (আমিন) দিয়ে ওই জমি মাপার উদ্যোগ নেয় বিদ্যালয় কর্তৃপক্ষ। উপজেলা নির্বাহী কর্মকর্তার কাছে আবেদনের পরিপ্রেক্ষিতে সোমবার বিকেল সাড়ে চারটার দিকে উপজেলা প্রশাসনের ভূমি জরিপকারী ঘটনাস্থলে এসে জমি মাপেন। এর পরপরই বাড়িটির পশ্চিম প্রান্তে বেড়া ও লাকড়ি রাখার ঘর ভেঙে ফেলেন বিদ্যালয় কর্তৃপক্ষের ভাড়াটে লোকজন। জুবায়ের ইবনে নুর ও তাঁর বোন বেনজীর আক্তার বাধা দিতে গেলে ওই গ্রামের সোহরাব, খালেক, লিমন, শান্ত প্রমুখ ব্যক্তিরা তাঁদের এলোপাতাড়ি লাঠি, ইট ও খন্তা দিয়ে আঘাত করেন। এতে জুবায়ের ও তাঁর বোন গুরুতর জখম হন। প্রতিবেশীরা তাঁদের পীরগঞ্জ উপজেলা স্বাস্থ্য কমপ্লেক্সে নিয়ে যান।,জুবায়ের ও বেনজীর আক্তার প্রথম আলোর কাছে অভিযোগ করেন, বিদ্যালয়ের সভাপতি ও হাজীপুর ইউপির চেয়ারম্যান দাঁড়িয়ে থেকে ভাড়াটে লোকজন দিয়ে বেড়া ও ঘর ভাঙার নির্দেশ দেন। বিদ্যালয়ের প্রধান শিক্ষক ওমর ফারুক ও প্রতিবেশী লোকজন এ সময় মাঠে দাঁড়িয়ে এ ঘটনা নীরবে দেখছিলেন।,অভিযোগের ব্যাপারে জানতে চাইলে হাজীপুর ইউপির চেয়ারম্যান জয়নাল আবেদিন মুঠোফোনে প্রথম আলোকে বলেন, ‘দু-তিন হাত জায়গা অমীমাংসিত ছিল। আমরা জমির পজিশন বরাবর খুঁটি পুঁতে দিয়েছি। বাড়ির লোককে পিটানোর কোনো ঘটনা ঘটতে আমি দেখিনি।’,এ ব্যাপারে রাত সোয়া নয়টার দিকে মুঠোফোনে যোগাযোগ করলে উপজেলা নির্বাহী কর্মকর্তা (ইউএনও) মো. শাহরিয়ার নজিরের বলেন, তিনি আবেদন পেয়ে ভূমি জরিপকারী পাঠিয়েছিলেন। দুপুরে বিরোধপূর্ণ জমি মেপে ওই ভূমি জরিপকারী কার্যালয়ে ফিরে এসেছেন। মারধরের ব্যাপারে তিনি কিছু জানেন না। বিষয়টি খোঁজ নিয়ে তিনি ব্যবস্থা নেবেন। "
https://www.prothomalo.com/bangladesh/4vioriazmw,"সংসদ সদস্য শওকতের নামে অভিযোগ, দুদককে নিষ্পত্তির নির্দেশ","বরগুনা-২ আসনের (পাথরঘাটা-বেতাগী-বামনা) সংসদ সদস্য শওকত হাচানুর রহমান রিমনের অনুকূলে টিআর প্রকল্পের বরাদ্দ করা অর্থ আত্মসাতের অভিযোগ তুলে দুর্নীতি দমন কমিশনের (দুদক) করা আবেদনটি ৩০ দিনের মধ্যে নিষ্পত্তি করতে সংস্থাটিকে নির্দেশ দিয়েছেন হাইকোর্ট।,এক রিটের প্রাথমিক শুনানি নিয়ে আজ সোমবার বিচারপতি মো. নজরুল ইসলাম তালুকদার ও বিচারপতি খিজির হায়াতের সমন্বয়ে গঠিত হাইকোর্ট বেঞ্চ রুলসহ এ আদেশ দেন।,এর আগে ‘কাজ না করেই কোটি টাকার টিআরের বরাদ্দ লোপাটের অভিযোগ’ শিরোনামে গেল বছরের ৯ মে প্রথম আলোতে একটি প্রতিবেদন ছাপা হয়। প্রতিবেদন যুক্ত করে গত বছরের ২৭ অক্টোবর দুদক চেয়ারম্যানের কাছে একটি আবেদন দেন মো. সুলতান আহম্মেদ নামে পাথারঘাটার এক বাসিন্দা। এতে সুলতান অভিযোগ করেন, স্থানীয় সংসদ সদস্য, জনগণের প্রতিনিধি তাঁদের উন্নয়নের টাকা দিয়ে এলাকার উন্নয়ন না করে সরকারি অর্থ আত্মসাৎ করে মানি লন্ডারিং আইনে অপরাধ করেছেন।  ,দুদকে আবেদন করে ফল না পেয়ে হাইকোর্টে ওই রিটটি করেন মো. সুলতান আহম্মেদ। আদালতে রিটের পক্ষে শুনানি করেন আইনজীবী মো. কামাল হোসেন। রাষ্ট্রপক্ষে শুনানিতে ছিলেন ডেপুটি অ্যাটর্নি জেনারেল এ কে এম আমিন উদ্দিন।,সুলতানের করা আবেদনটি ৩০ দিনের মধ্যে দুদককে নিষ্পত্তি করতে হাইকোর্ট নির্দেশ দিয়েছেন বলে জানান তাঁর আইনজীবী মো. কামাল হোসেন। তিনি প্রথম আলোকে বলেন, পাথরঘাটা, বেতাগী, বামনার টিআর প্রকল্পে সরকারের বরাদ্দ করা অর্থ অপব্যবহারের অভিযোগে শওকত হাচানুর রহমান, বরগুনা জেলা ত্রাণ ও পুনর্বাসন কর্মকর্তা এবং পাথরঘাটা, বেতাগী, বামনা উপজেলার ত্রাণ ও পুনর্বাসন কর্মকর্তাদের বিরুদ্ধে প্রয়োজনীয় ব্যবস্থা নিতে বিবাদীদের নিষ্ক্রিয়তা কেন অবৈধ হবে না, রুলে তা জানতে চাওয়া হয়েছে। দুদক চেয়ারম্যান, দুদকসচিব, দুদক কমিশনার (অনুসন্ধান), দুদক কমিশনার (তদন্ত), বরগুনার জেলা প্রশাসক ও পুলিশ সুপারসহ ছয় বিবাদীকে রুলের জবাব দিতে বলা হয়েছে।"
https://www.prothomalo.com/opinion/column/4wrndo0w8y,মানি লন্ডারিং: যে কারণে সিআইডির নিজস্ব প্রসিকিউশন ইউনিট প্রয়োজন,"২০১৫ সালের ৮ অক্টোবর মানি লন্ডারিং প্রতিরোধ (সংশোধন) অধ্যাদেশ, ২০১৫ জারি হয়। ওই সংশোধনীতে মানি লন্ডারিং প্রতিরোধ আইন ২০১২-এর ২ ধারা সংশোধন করে ‘তদন্তকারী সংস্থা’ হিসেবে বাংলাদেশ পুলিশের অপরাধ তদন্ত বিভাগকে (সিআইডি) যুক্ত করা হয়। সংশোধনীতে বলা হয়, পুলিশ কর্তৃক তদন্তযোগ্য ‘সম্পৃক্ত অপরাধ’ বাংলাদেশ পুলিশের অপরাধ তদন্ত বিভাগ কর্তৃক তদন্ত করতে হবে। ওই অধ্যাদেশ ২০১৫ সালের ২৬ নভেম্বর আইনে রূপান্তরিত হয়। এর প্রায় তিন বছর দুই মাস পর ২০১৯ সালের ১৩ ফেব্রুয়ারি ‘মানি লন্ডারিং প্রতিরোধ বিধিমালা, ২০১৯’ প্রণীত হয়। অধ্যাদেশটি জারি হওয়ার তারিখ থেকেই সিআইডি মানি লন্ডারিং-সংক্রান্ত অপরাধসমূহের অনুসন্ধান এবং তদন্ত করে আসছে। সিআইডি কর্তৃক দায়েরকৃত শতাধিক মামলার বিচার, তদন্ত এবং অনুসন্ধান এখনো চলছে। এর সংখ্যা দিন দিন বৃদ্ধি পাচ্ছে।  ,সাধারণত বিশেষ জজ আদালতে দুর্নীতি দমন কমিশনের (দুদক) মামলাগুলো হয়। কমিশনের নিজস্ব প্রসিকিউশন ইউনিট আছে। বর্তমানে মানি লন্ডারিং মামলায় বিচারিক আদালতে দুদকের সাফল্য প্রায় শতভাগ। যেহেতু আইনে বলে দেওয়া আছে, তাই সিআইডির মামলাগুলোরও বিচার হয় বিশেষ জজ আদালতে। কিন্তু সিআইডি কর্তৃক মামলাগুলোর অনুসন্ধান ও তদন্ত অত্যন্ত দক্ষতার সঙ্গে পরিচালিত হলেও বিচারে গিয়ে বিলম্ব হচ্ছে অথবা অদক্ষতার প্রশ্ন উঠছে। কয়েক দিন আগে সিআইডি কর্তৃক একটি গুরুত্বপূর্ণ মুদ্রা পাচারের মামলার বিচার চলাকালে আদালত পুনঃতদন্তে পাঠিয়েছেন। ,সিআইডির নিজস্ব প্রসিকিউশন ইউনিট না থাকায় মামলার অভিযোগপত্র দায়েরের পর তা পরিচালনায় হিমশিম খেতে হচ্ছে। সিআইডির যদি নিজস্ব একটি প্রসিকিউশন ইউনিট থাকত, তাহলে সেখান থেকে প্রয়োজনীয় আইনি সহায়তা পাওয়া যেত। তার মানে সিআইডি কর্তৃক তদন্তকৃত এবং বিশেষ জজ আদালত কর্তৃক বিচারযোগ্য মামলাসমূহ পরিচালনার জন্য একটি নিজস্ব স্থায়ী প্রসিকিউশন ইউনিটকে বোঝানো হচ্ছে। ওই প্রসিকিউটর বা আইনজীবীদের নিয়োগ ও মামলা পরিচালনার শর্তাবলি আইন ও বিধি দ্বারা নির্ধারিত হবে। এর জন্য প্রয়োজন হলে আইন এবং বিধি সংশোধন করতে হবে।,অবৈধ অর্থ বা সম্পত্তিকে বৈধ রূপ দেওয়ার প্রক্রিয়াই হচ্ছে মানি লন্ডারিং। বিভিন্ন দেশ বিভিন্নভাবে মানি লন্ডারিংকে সংজ্ঞায়িত করেছে। বাংলাদেশে অনেকভাবে মানি লন্ডারিং হয়ে থাকে, যেমন বাণিজ্য কারসাজি, হুন্ডি, অনলাইন জুয়া। ক্রেডিট ও ডেবিট কার্ড সহজলভ্য হওয়ায় জুয়ার আগ্রহ বাড়ছে দিন দিন। ফেসবুক পেজ, গ্রুপ, ওয়েবসাইট ও মোবাইলভিত্তিক এনক্রিপ্টেড অ্যাপ দিয়ে চলছে এই জুয়ার সাইটগুলো। বৈধ পথে রেমিট্যান্স বাড়াতে হুন্ডির দৌরাত্ম্য ঠেকাতে হবে। এ জন্য প্রয়োজনে সরকার ও বাংলাদেশ ব্যাংককে অনেক ছাড় দিতে হবে। কারণ, হুন্ডির মাধ্যমে বিপুল পরিমাণ বৈদেশিক মুদ্রা দেশে আসছে। এমনও দেখা গেছে, এলসি না খুলে হুন্ডির মাধ্যম পণ্য আমদানির ফলে সরকার প্রচুর রাজস্ব আয় থেকে বঞ্চিত হচ্ছে। হুন্ডি ব্যবসা চাঙা হওয়া মানেই বৈধ পথে রেমিট্যান্স কমে যাওয়া।, মূলত আমদানির ক্ষেত্রে ‘ওভার ইনভয়েসিং’ এবং রপ্তানির ক্ষেত্রে ‘আন্ডার ইনভয়েসিং’ হয়। পণ্য রদবদল, ভার্চ্যুয়াল মুদ্রার মাধ্যমে অর্থ লেনদেন, নিবন্ধিত এবং অনিবন্ধিত মানি চেঞ্জারের মাধ্যমে রপ্তানি আয় দেশে ফেরত না পাঠিয়ে সেটা দিয়ে বিদেশে বাড়ি করা, রপ্তানি উন্নয়ন ফান্ডের অর্থ বিভিন্ন কারসাজির মাধ্যমে বিদেশে পাচার করা মানি লন্ডারিংয়ের অন্তর্ভুক্ত। ব্যাংকের সঙ্গে মিলে ও ব্যাংক কর্মকর্তার সঙ্গে কারসাজি করে মোটা অঙ্কের রপ্তানি বিল দেখিয়ে বৈদেশিক মুদ্রা হাতিয়ে নেওয়া হয়। বাস্তবে হয়তো এর বিপরীতে কোনো পণ্যই রপ্তানি হয়নি। ,নানা উপায়ে বাণিজ্য কারসাজির মাধ্যমে অর্থ পাচার হয়ে থাকে। এসব কর্মকাণ্ডের সঙ্গে দেশি-বিদেশি আমদানি-রপ্তানি প্রতিষ্ঠানের বড় কর্মকর্তা, প্রভাবশালী রাজনৈতিক নেতা, এমনকি ব্যাংকও জড়িত থাকে। এসব নানামুখী অপরাধের ধরন অনেক ক্ষেত্রে একজন পুলিশ কর্মকর্তার জন্য তদন্তের সময় চ্যালেঞ্জ হয়ে দাঁড়ায়। সে ক্ষেত্রে একজন পাবলিক প্রসিকিউটরের দিকনির্দেশনা তার জন্য অত্যন্ত গুরুত্বপূর্ণ। কারণ, এসব ক্ষেত্রে আইনের সঠিক ব্যবহার না হলে তদন্তটি দীর্ঘায়িত এবং আইনি জটিলতার সম্মুখীন হতে পারে। দক্ষ প্রসিকিউটরের আইনি পরামর্শ নিয়ে সিআইডির একজন তদন্তকারী কর্মকর্তা নির্ভুলভাবে একটি মামলার তদন্ত করতে পারে। ,সরকারের হয়ে যেসব আইনজীবী মামলা পরিচালনা করে থাকেন, তাঁদের পাবলিক প্রসিকিউটর বলা হয়। একজন পাবলিক প্রসিকিউটর অনেক ধরনের মামলার সঙ্গে সম্পৃক্ত থাকেন। যেমন হত্যা মামলা, ডাকাতি মামলা, অস্ত্র মামলা, মাদক মামলা ইত্যাদি। কাজেই মানি লন্ডারিংয়ের মামলা পরিচালনার ক্ষেত্রে যে সময় ব্যয় করা উচিত, তা অধিকাংশ ক্ষেত্রেই যৌক্তিক কারণেই তা সম্ভব হয় না। উপরন্তু মানি লন্ডারিং মামলার ধরনগুলো ভিন্ন। বর্তমানে অনলাইন জুয়া মানি লন্ডারিং তদন্তে নতুন মাত্রা যোগ করেছে। বেড়েছে হুন্ডির ধরন। ব্যাংক এবং আর্থিক প্রতিষ্ঠানগুলোর প্রতি নজরদারি অনেক বাড়াতে হচ্ছে। সন্দেহজনক লেনদেন এর পরিধি অনেক বেড়েছে।,বিচারিক আদালতই শেষ নয়, মানি লন্ডারিংয়ের মামলা পরে হাইকোর্ট বিভাগ এবং আপিল বিভাগে যায়। মানি লন্ডারিং মামলায় যাঁদের বিরুদ্ধে অভিযোগ আসে, তাঁরা আর্থিকভাবে শক্তিশালী এবং অনেক ক্ষেত্রে সামাজিকভাবে মর্যাদাবান ব্যক্তি হন। তাঁরা উচ্চ আদালতে মামলার কার্যক্রমকে চ্যালেঞ্জ করেন। এটাকে আইনগতভাবে মোকাবিলার জন্য প্রয়োজন নিজস্ব প্রসিকিউশন ইউনিট। বিষয়গুলো আশা করি সরকারের সংশ্লিষ্ট নীতিনির্ধারক মহল অত্যন্ত গুরুত্বের সঙ্গে ভেবে দেখবে এবং ত্বরিত সিদ্ধান্ত নেবে। ,●,সুপ্রিম কোর্টের জ্যেষ্ঠ আইনজীবী"
https://www.prothomalo.com/sports/football/mjf3vpa5do,পর্তুগাল দলে ভবিষ্যৎ? রোনালদোর সঙ্গে বসেই ঠিক করবেন মার্তিনেজ,"বিবিসি কালই জানিয়েছিল, পর্তুগাল জাতীয় দলের কোচের দায়িত্ব নিচ্ছেন রবার্তো মার্তিনেজ। আজ বিষয়টি আনুষ্ঠানিক হলো। ৪৯ বছর বয়সী এই স্প্যানিশকে নিজেদের নতুন কোচ হিসেবে নিয়োগ দিয়েছে পর্তুগাল। এরপর অবধারিতভাবেই যে প্রশ্নটি ওঠার কথা, সেটাই উঠেছে। পর্তুগাল দলে ৩৭ বছর বয়সী ক্রিস্টিয়ানো রোনালদোর ভবিষ্যৎ কী? মার্তিনেজ জানিয়েছেন, রোনালদোর সঙ্গে বসে এই বিষয় নিয়ে তিনি কথা বলবেন।,কাতার বিশ্বকাপে গ্রুপ পর্ব থেকে বিদায়ের পর বেলজিয়াম কোচের দায়িত্ব ছাড়েন মার্তিনেজ। ছয় বছর রোমেলু লুকাকু-কেভিন ডি ব্রুইনাদের দায়িত্বে ছিলেন সাবেক এই ডিফেন্সিভ মিডফিল্ডার। মার্তিনেজ তখন বলেছিলেন, বেলজিয়াম বিশ্ব চ্যাম্পিয়ন হলেও তিনি কোচের দায়িত্ব ছাড়তেন। সিদ্ধান্ত আগেই নেওয়া ছিল। মার্তিনেজের অধীনে বেলজিয়ামের ‘সোনালি প্রজন্ম’ কিছু জিততে না পারলেও বেশ ভালো করেছিল। তিন বছরের বেশি সময় ফিফা র‌্যাঙ্কিংয়ে শীর্ষ স্থান ধরে রেখেছিল মার্তিনেজের বেলজিয়াম।,পর্তুগাল কাতার বিশ্বকাপের কোয়ার্টার ফাইনাল থেকে বাদ পড়ে। এরপরই দলটির কোচের দায়িত্ব ছাড়েন ফার্নান্দো সান্তোস। তাঁর অধীনে ২০১৬ ইউরো ও ২০১৯ উয়েফা নেশনস কাপ জিতেছে পর্তুগাল। কিন্তু কাতার বিশ্বকাপে তাঁর কিছু সিদ্ধান্ত সমালোচিত হয়। বিশেষ করে, বিশ্বকাপের শেষ ষোলো ও কোয়ার্টার ফাইনালে রোনালদোকে প্রথম একাদশের বাইরে রাখার সিদ্ধান্ত নিয়ে আলোচনা ও সমালোচনা দুটোই হয়। এ নিয়ে সান্তোসের সঙ্গে তখন নাকি মনোমালিন্যও হয়েছিল রোনালদোর।,বিশ্বকাপের পর সৌদি আরবের ক্লাব আল নাসরে যোগ দিয়েছেন রোনালদো। যেহেতু জাতীয় দলে নতুন কোচ এসেছেন; রোনালদোর মতো তারকা এবং তাঁর বয়সও ক্যারিয়ারের গোধূলিলগ্নে দাঁড়িয়েছে—মার্তিনেজকে তাই অবধারিতভাবেই রোনালদোকে নিয়ে প্রশ্নের উত্তর দিতে হলো, ‘বিশ্বকাপ স্কোয়াডে থাকা ২৬ খেলোয়াড়ের সঙ্গেই আমি যোগাযোগ করতে চাই...ক্রিস্টিয়ানো রোনালদোও এই তালিকার খেলোয়াড়।’ মার্তিনেজ জানিয়েছেন, তিনি ‘অফিসে নয়, মাঠে এসব সিদ্ধান্ত নেবেন।’,পর্তুগালের দায়িত্ব নেওয়া নিয়ে মার্তিনেজ বলেছেন, ‘বিশ্বের অন্যতম সেরা কিছু প্রতিভা আছে, এমন একটি জাতীয় দলের কোচের দায়িত্ব নিতে পেরে আমি আনন্দিত। ফেডারেশন সভাপতির সঙ্গে প্রথম কথা বলার সময়ই বুঝতে পেরেছি, তাদের প্রকল্পটা খুব রোমাঞ্চকর হবে।’ মার্তিনেজকে নিয়োগ দিয়ে পর্তুগাল ফুটবল ফেডারেশনের সভাপতি ফার্নান্দো গোমেজ বলেছেন, ‘জাতীয় দলের জন্য এটা গুরুত্বপূর্ণ মুহূর্ত।’"
https://www.prothomalo.com/sports/cricket/5tb1gc6ogb,নাসিমের পর রিজওয়ানে জিতল পাকিস্তান,"কেউ ফিফটি পাননি। তবু নিউজিল্যান্ডের স্কোর আড়াই শ পার হয়েছে। আর সেই স্কোর তাড়া করতে নেমে পাকিস্তানের তেমন কোনো অসুবিধা হয়নি। ১১ বল হাতে রেখে তুলে নেওয়া ৬ উইকেটের জয়ে তিন ম্যাচের এই সিরিজে এগিয়ে গেল পাকিস্তান। বুধবার করাচিতেই সিরিজের দ্বিতীয় ওয়ানডে।,আজ প্রথম ওয়ানডেতে আগে ব্যাটিংয়ে নেমে শুরুতেই বিপর্যয়ে পড়েছিল নিউজিল্যান্ড। প্রথম ওভারেই ডেভন কনওয়েকে (০) তুলে নেন পাকিস্তানি পেসার নাসিম শাহ। ৫৭ রানে ৫ উইকেট নেওয়া এই পেসারের জন্যই বড় সংগ্রহ পায়নি নিউজিল্যান্ড। টানা দ্বিতীয় ওয়ানডেতে ৫ উইকেট নিলেন নাসিম। নিউজিল্যান্ডের ইনিংস এগিয়েছে দুটি জুটিতে ভর করে। ,ষষ্ঠ উইকেটে গ্লেন ফিলিপসের সঙ্গে ৬৬ রানের জুটি গড়েন মাইকেল ব্রেসওয়েল। চতুর্থ উইকেটে ড্যারিল মিচেল ও টম ল্যাথাম ৫৬ রানের জুটিতে গড়েছেন ইনিংসের ভিত। ফিফটি না পেলেও কিউই মিডলঅর্ডারে মোটামুটি সবাই মাঝারি মানের অবদান রেখেছেন। কেইন উইলিয়ামসনের ২৬, মিচেলের ৩৬, ল্যাথামের ৪২, ফিলিপসের ৩৭ এবং ব্রেসওয়েলের ৪৩ রানে ৯ উইকেটে ২৫৫ রান তোলে নিউজিল্যান্ড।,তাড়া করতে নেমে পাকিস্তানের কাজটা সহজ করেছেন তিন অভিজ্ঞ ব্যাটসম্যান—ফখর জামান, বাবর আজম ও মোহাম্মদ রিজওয়ান। ৭৪ বলে ৫৬ রান করেন ওপেনার ফখর। ৮২ বলে ৬৬ রান করা বাবরের সঙ্গে দ্বিতীয় উইকেটে ৭৮ রানের জুটি গড়েন ফখর। এরপর দুটি পঞ্চাশোর্ধ্ব জুটিতে জয়ের ভিত পেয়েছে পাকিস্তান। ,A solid fifty from Fakhar Zaman ð, | ð Scorecard: , ,তৃতীয় উইকেটে ৬০ রানের জুটি গড়েন মোহাম্মদ রিজওয়ান ও বাবর। চতুর্থ উইকেটে হারিস সোহেল ও রিজওয়ানের কাছ থেকে এসেছে আরও ৬৪ রানের জুটি। ৮৬ বলে ৭৭ রানে অপরাজিত থেকে পাকিস্তানকে জিতিয়ে মাঠ ছাড়েন রিজওয়ান। হারিস সোহেলের ২৩ বলে ৩২ রানের ইনিংসটিও জয়ে বেশ কাজে লেগেছে। নিউজিল্যান্ডের হয়ে ২ উইকেট নেন ব্রেসওয়েল।"
https://www.prothomalo.com/bangladesh/capital/clhdybm977,স্ত্রী নির্যাতনের মামলায় ডিবির এডিসি শাহাদাতের বিরুদ্ধে গ্রেপ্তারি পরোয়ানা,"স্ত্রীর দায়ের করা যৌতুক ও মারধরের মামলায় ঢাকা মহানগর গোয়েন্দা পুলিশের অতিরিক্ত উপকমিশনার (এডিসি) শাহাদাত হোসেনের বিরুদ্ধে গ্রেপ্তারি পরোয়ানা জারি করেছেন আদালত। ঢাকার নারী ও শিশু নির্যাতন দমন ট্রাইব্যুনাল-৯–এর বিচারক বেগম মাফরুজা পারভীন সোমবার এ আদেশ দেন। প্রথম আলাকে এ তথ্য নিশ্চিত করেছেন ওই আদালতের স্পেশাল পাবলিক প্রসিকিউটর (পিপি) রেজাউল করিম।,মামলার কাগজপত্রের তথ্য বলছে, যৌতুকের জন্য নির্যাতনের অভিযোগে চিকিৎসক শেখ মৃন্ময়ী হোসেন বাদী হয়ে গত বছরের ২২ নভেম্বর ডিবির এডিসি শাহাদাত হোসেনের বিরুদ্ধে নালিশি মামলা করেন।,জানতে চাইলে পিপি রেজাউল করিম প্রথম আলোকে বলেন, আদালত ভুক্তভোগী শেখ মৃন্ময়ী হোসেনের মামলাটি বিচার বিভাগীয় তদন্তের নির্দেশ দেন। সম্প্রতি তদন্ত প্রতিবেদন জমা পড়ে। তাতে যৌতুকের সত্যতা মেলেনি; তবে নির্যাতনের সত্যতা পাওয়া গেছে বলে তদন্ত প্রতিবেদনে বলা হয়। তবে ওই প্রতিবেদনের বিরুদ্ধে বাদীপক্ষ নারাজি দেন। আদালত সোমবার নারাজি আবেদন গ্রহণ করে শাহাদাত হোসেনের বিরুদ্ধে গ্রেপ্তারি পরোয়ানা জারির আদেশ দেন।,বাদীপক্ষের আইনজীবী ইশরাত হাসান প্রথম আলোকে বলেন, তাঁর মক্কেলকে যৌতুকের জন্য নির্যাতন করা হয়েছে।,অভিযোগের বিষয়ে জানতে চাইলে এডিসি শাহাদাত হোসেন প্রথম আলোকে বলেন, তাঁর বিরুদ্ধে যে অভিযোগ আনা হয়েছে, তা সঠিক নয়। তবে মামলায় তাঁর বিরুদ্ধে গ্রেপ্তারি পরোয়ানা জারি হয়েছে বলে শুনেছেন। তিনি আইন ও আদালতের প্রতি শ্রদ্ধাশীল।"
https://www.prothomalo.com/sports/other-sports/sz2x4cpb6y, মঙ্গোলিয়াকে হারিয়ে দ্বিতীয় রাউন্ডে বাংলাদেশের হুমায়রা,"আইটিএফ এশিয়া অনূর্ধ্ব-১৪ রিজিওনাল ডেভেলপমেন্ট চ্যাম্পিয়নশিপে জয় দিয়ে শুরু করেছে বাংলাদেশের হুমায়রা হায়দার। রমনা টেনিস কমপ্লেক্সে আজ মেয়েদের এককের প্রথম রাউন্ডে হুমায়রা হায়দার ৬–২, ৬–২ গেমে হারিয়েছে মঙ্গোলিয়ার খসলঙ্গো গনাবতারকে। অন্য ম্যাচে বাংলাদেশের সুমাইয়া আক্তার ০-৬, ০-৬ গেমে হেরেছে চীনা তাইপের ইয়ান রং ঝংয়ের কাছে।,২০১৯ সালে রমনা শেখ জামাল জাতীয় টেনিস কমপ্লেক্সে বসেছিল আইটিএফ অনূর্ধ্ব-১৮ চ্যাম্পিয়নশিপের আসর। বাংলাদেশে অনুষ্ঠিত সর্বশেষ আন্তর্জাতিক টুর্নামেন্ট সেটিই। চার বছর পর আবারও নতুন করে জেগে উঠেছে রমনা টেনিস কমপ্লেক্স। আজ সেখানেই শুরু হয়েছে আইটিএফ এশিয়া অনূর্ধ্ব-১৪ রিজিওনাল ডেভেলপমেন্ট চ্যাম্পিয়নশিপ।,প্রথম দিনে বাংলাদেশের একমাত্র সাফল্য এসেছে হুমায়রার হাত ধরে। উত্তরা ডিপিএস স্কুলের পঞ্চম শ্রেণির ছাত্রী হুমায়রা ঘরোয়া টুর্নামেন্টেও এরই মধ্যে সাফল্য পেয়েছে। গত বছর জাতীয় জুনিয়র অনূর্ধ্ব–১২ প্রতিযোগিতায় হয়েছে চ্যাম্পিয়ন। এর আগে জুনিয়র টেনিস ইনিশিয়েটিভ (জেটিআই) অনূর্ধ্ব–১২ বিভাগের মেয়েদের এককে হয়েছিল চ্যাম্পিয়ন। এরপর গত বছর নেপালে এটিএফ অনূর্ধ্ব–১২ দক্ষিণ এশিয়ার আঞ্চলিক বাছাইপর্বে খেলেছে। এ ছাড়া বুলগেরিয়ায় খেলেছে বয়সভিত্তিক ইউরোপিয়ান টেনিস টুর্নামেন্টে। অবশ্য দেশের মাটিতে আজই প্রথম আন্তর্জাতিক টুর্নামেন্টে অভিষেক হলো হুমায়রার। আর প্রথম ম্যাচে জিতে উঠে গেছে দ্বিতীয় রাউন্ডে। ,গত বছর হুমায়রা থাইল্যান্ডে গিয়ে অনুশীলন করেছিল। সেখানে ফ্রান্স কোচ মার্শেই রিকিমবুসের অধীনে অনুশীলন করে খেলতে যায় নেপালের টুর্নামেন্টে। কিন্তু এই টুর্নামেন্টের প্রস্তুতির জন্য ঢাকায় জাতীয় বয়সভিত্তিক দলের কোচ দেলোয়ার হোসেনের অধীনে প্রস্তুতি নিয়েছে হুমায়রাসহ বাংলাদেশের চার খেলোয়াড়। কোচ দেলোয়ার হোসেন হুমায়রাকে নিয়ে দারুণ আশাবাদী, ‘অল্প বয়সেই হুমায়রা খুব ভালো করছে। ওর মধ্যে শেখার আগ্রহ অনেক। আশা করি, এই টুর্নামেন্টের সে ফাইনালে খেলবে।’,টুর্নামেন্টে অংশ নিচ্ছে কম্বোডিয়া, লাওস, মিয়ানমার, মঙ্গোলিয়া, নেপাল, চীনা তাইপে, ভুটান, মালদ্বীপ, পাকিস্তান ও বাংলাদেশ। সেরা চার দল আগামী বছর খেলবে এশিয়া অনূর্ধ্ব-১৪ ডেভেলপমেন্ট চ্যাম্পিয়নশিপের চূড়ান্ত পর্বে। বালক ও বালিকা একক এবং দ্বৈত—এই চারটি ইভেন্টে অংশ নিচ্ছে ২০ জন ছেলে ও ১৪ জন মেয়ে। বাংলাদেশের হয়ে ছেলে ও মেয়েদের বিভাগে অংশ নিচ্ছে তানভীর মুন, জাওয়াদ মোহাম্মদ ভূঁইয়া, সুমাইয়া আক্তার ও হুমায়রা আক্তার। এ প্রতিযোগিতার ফাইনাল ১৯ জানুয়ারি।"
https://www.prothomalo.com/bangladesh/capital/m68wfn9tpg,নোবেলজয়ী গুরনাহ ইউল্যাব ক্যাম্পাসে,"নোবেলজয়ী তানজানিয়ার বংশোদ্ভূত ব্রিটিশ সাহিত্যিক আবদুলরাজাক গুরনাহ ইউনিভার্সিটি অব লিবারেল আর্টস বাংলাদেশ (ইউল্যাব) ক্যাম্পাসে এক আলোচনায় অংশ নিয়েছেন। গতকাল সোমবার ‘রাইটিং অ্যান্ড ইটস হিন্টারল্যান্ড’ শিরোনামের আলোচনায় যোগ দেন তিনি ।,এক সংবাদ বিজ্ঞপ্তিতে এ তথ্য জানানো হয়। নবীন লেখকদের উদ্দেশে আবদুলরাজাক গুরনাহ বলেন, ‘একজন লেখকের স্মৃতি যদি তাঁর লেখার পটভূমি হয়, তবে তা হতে হবে বিশদ। একে একপ্রকার গবেষণাও বলা যায়। তাঁর স্মৃতিকে আরও বিশদভাবে ব্যক্ত করতে তাঁকে পর্যাপ্ত পড়ালেখাও করতে হবে।’,অনুষ্ঠানে সূচনা বক্তব্য দেন ইউল্যাব বোর্ড অব ট্রাস্টিজের ভাইস প্রেসিডেন্ট কাজী আনিস আহমেদ। সমাপনী বক্তব্য দেন ইউল্যাবের উপাচার্য অধ্যাপক ইমরান রহমান। অনুষ্ঠানটি সঞ্চালনা করেন ইউল্যাবের বোর্ড অব ট্রাস্টিজের বিশেষ উপদেষ্টা সামসাদ মর্তুজা।"
https://www.prothomalo.com/politics/2l3qxgb4rg,নির্বাচন কমিশন থেকে শুরু করে রাষ্ট্রের সব কাঠামো ধ্বংস করে দিয়েছে সরকার: এবি পার্টি,"আমরা বাংলাদেশ পার্টির (এবি পার্টি) নেতারা বলেছেন, এই সরকার নির্বাচন কমিশন থেকে শুরু করে রাষ্ট্রের সব কাঠামো ধ্বংস করে দিয়েছে। রাজনৈতিক দলগুলোর মধ্যে আস্থার সংকট এত প্রকট যে নির্বাচনকালীন সরকার অথবা জাতিসংঘসহ উন্নয়ন সহযোগীদের তত্ত্বাবধানে জাতীয় সংসদ নির্বাচন ছাড়া কোনো গ্রহণযোগ্য নির্বাচন হতে পারবে না।,রাজধানীতে জাতীয় প্রেসক্লাবের সামনে সমাবেশে এবি পার্টির নেতারা এসব কথা বলেন।,এবি পার্টির নেতারা অভিযোগ করেছেন, দুই দফা দাবিতে এবি পার্টির পদযাত্রায় বাধা দিয়েছে পুলিশ। সংক্ষিপ্ত সমাবেশ শেষে পদযাত্রাটি জাতীয় প্রেসক্লাবের সামনে থেকে শুরু হয়ে তোপখানা রোড অভিমুখে যাত্রা শুরু করলে পুলিশ পদযাত্রাটি আটকে দেয় এবং ব্যানার গুটিয়ে নিতে বলে। এ সময় এবি পার্টি নেতারা প্রতিবাদ জানান।,এবি পার্টির নেতা চিকিৎসক মেজর (অব.) আবদুল ওহাব মিনার বলেন, ‘আমরা বিভিন্ন সময় অনুষ্ঠিত নির্বাচন থেকে দেখতে পেয়েছি যে কোনো দলীয় সরকার সুষ্ঠু নির্বাচন আয়োজনের তাগাদা অনুভব করে না। তবে বিরোধী দলে থাকা অবস্থায় তাঁরা নির্বাচনকালীন তত্ত্বাবধায়ক সরকার ছাড়া কোনো বিকল্প খুঁজে পান না। এই প্রহসন থেকে জাতীয় রাজনীতিকে উদ্ধার করতে হবে।’,এবি পার্টির সদস্যসচিব মজিবুর রহমান বলেন, অবৈধ সরকার জোর করে যত বছরই ক্ষমতায় থাকুক না কেন, তাঁর মসনদ সব সময় নড়বড়ে থাকে। কারও কোনো ধাক্কায় কাজ না হলেও সে একসময় নিজ থেকেই হুড়মুড় করে ভেঙে পড়বে বলে তিনি হুঁশিয়ারি উচ্চারণ করেন।,সমাবেশে আরও বক্তব্য দেন এবি পার্টির যুগ্ম সদস্যসচিব আসাদুজ্জামান, যোবায়ের আহমদ ভূঁইয়া প্রমুখ।"
https://www.prothomalo.com/world/south-america/c62dyj17cc,কঠোর নিরাপত্তার মধ্যেও কীভাবে হামলা চালালেন বলসোনারো সমর্থকেরা,"ব্রাজিলের কংগ্রেস, প্রেসিডেন্ট প্রাসাদ ও সুপ্রিম কোর্টে হামলা চালিয়েছেন বিদায়ী প্রেসিডেন্ট জইর বলসোনারোর সমর্থকেরা। রোববার চালানো এই হামলার নিন্দা জানিয়েছেন বর্তমান প্রেসিডেন্ট লুইস ইনাসিও লুলা দা সিলভা। আর সমালোচকেরা প্রশ্ন তুলেছেন, রাজধানী ব্রাসিলিয়ায় এত নিরাপত্তার মধ্যেও রাষ্ট্রের সবচেয়ে গুরুত্বপূর্ণ তিনটি ভবনে কীভাবে হামলার ঘটনা ঘটল?,গত অক্টোবরে হাড্ডাহাড্ডি লড়াইয়ের এক নির্বাচনে বলসোনারোকে পরাজিত করেন লুলা। এর পর থেকেই সাবেক প্রেসিডেন্টের সমর্থকেরা রাজধানীর সেনাবাহিনীর কার্যালয়ের সামনে জড়ো হচ্ছিলেন। একইভাবে দেশটির অন্য শহরগুলোতে সমাবেশ করতে দেখা যায় তাঁদের। তিন ভবনে হামলা চালাতে সেনা কার্যালয়ের সামনে থেকে আট কিলোমিটার হেঁটে যেতে হয়েছে বলসোনারো সমর্থকদের।,রোববার যে তিন ভবনে হামলা চালানো হলো, সেগুলোর অবস্থান রাজধানীর ‘থ্রি পাওয়ার স্কয়ার’-এ। এর আশপাশে ব্রাজিলের বিভিন্ন মন্ত্রণালয়ের ভবন রয়েছে। তাই পুরো এলাকা নিরাপত্তার চাদরে মোড়া থাকে। এর মধ্য দিয়েই হেঁটে গিয়েছেন বলসোনারো সমর্থকেরা। স্থানীয় টেলিভিশন চ্যানেল ও সামাজিক যোগাযোগের মাধ্যমে প্রকাশিত ভিডিওতে দেখা গেছে, এ সময় তাঁদের তেমন কোনো বাধা দেননি নিরাপত্তারক্ষী বাহিনীর সদস্যরা।,যে বিষয়টি পুরো ঘটনাকে আরও জটিল করে তুলেছে, সেটি হলো প্রেসিডেন্টের প্রাসাদের নিরাপত্তার জন্য সেনাসদস্যদের পুরো একটি দল সব সময় মোতায়েন থাকে।,এরপরও কীভাবে তাঁদের এড়িয়ে বলসোনারো সমর্থকেরা ভবনটিতে হামলা চালিয়েছেন, তা বড় প্রশ্ন হয়ে দাঁড়িয়েছে। এ ছাড়া পরিস্থিতি নিয়ন্ত্রণে আনতে ডিক্রি জারি করতে তিন ঘণ্টার বেশি সময় লেগেছে। এই ডিক্রি ব্রাসিলিয়ায় আইনশৃঙ্খলা ফিরিয়ে আনতে লুলা সরকারকে বিশেষ ক্ষমতা দিয়েছে।,এদিকে রোববারের ঘটনার তদন্ত চলছে বলে জানিয়েছেন ব্রাজিলের বিচারবিষয়ক মন্ত্রী ফ্লাভিও ডিনো। আর দেশটির সুপ্রিম কোর্টের প্রধান বিচারপতি রোসা ওয়েবার বলেছেন, রোববার ব্রাসিলিয়ায় নিরাপত্তার দায়িত্বে যাঁরা ছিলেন, তাঁদের সবাইকে তদন্তের আওতায় আনা হবে। তবে যে যা–ই বলুক না কেন, হামলার ঘটনা ঘিরে যেসব প্রশ্ন উঠেছে এখন সেগুলোর কোনো জবাব আসেনি ব্রাজিলের নিরাপত্তারক্ষী বাহিনীর কাছ থেকে। এমনকি এ বিষয়ে দেশের মানুষের উদ্দেশে কোনো বিবৃতিও দেয়নি তারা।"
https://www.prothomalo.com/bangladesh/qh2wigxs4a,"ফ্ল্যাট কেনার নামে ৭৫ লাখ টাকা আত্মসাৎ, তিনজনের বিরুদ্ধে অভিযোগ গঠন","প্রতারণার মাধ্যমে অর্থ আত্মসাতের অভিযোগে করা মামলায় একটি মুঠোফোন কোম্পানির সাবেক কর্মকর্তা এ এস এম আশরাফসহ তিনজনের বিরুদ্ধে অভিযোগ গঠন করেছেন আদালত। ঢাকার চিফ মেট্রোপলিটন ম্যাজিস্ট্রেট (সিএমএম) আদালতের এডিশনাল চিফ মেট্রোপলিটন ম্যাজিস্ট্রেট মুহাম্মদ আসাদুজ্জামান নূর সোমবার এ আদেশ দেন।,প্রথম আলোকে এ তথ্য নিশ্চিত করেছেন বাদী পক্ষের আইনজীবী ছিদ্দিক আজাদ। অন্য দুই আসামি হলেন আশরাফের আত্মীয় ফিরোজ রায়হান ও রাফেউজ্জামান। তিন আসামি জামিনে আছেন। অভিযোগ গঠনের সময় তাঁরা আদালতের কাছে নিজেদের নিরপরাধ দাবি করে ন্যায়বিচার চান।,আইনজীবী ছিদ্দিক আজাদ বলেছেন, রাজধানীর মিরপুরে ফ্ল্যাট কিনে দেওয়ার নাম করে আসামিরা তাঁর মক্কেলের কাছ থেকে ৭৫ লাখ টাকা নিয়ে আত্মসাৎ করেছেন। এ অভিযোগে গত বছরের ১৬ নভেম্বর মামলাটি করা হয়। পরে আদালত পুলিশ ব্যুরো অব ইনভেস্টিগেশনকে (পিবিআই) তদন্তের নির্দেশ দেন। তবে পিবিআই আদালতে চূড়ান্ত প্রতিবেদন জমা দিলে বাদীপক্ষ তাতে নারাজি দেয়। ,আদালত পরে বিচার বিভাগীয় তদন্তের নির্দেশ দেন। বিচার বিভাগীয় তদন্তের পর তিনজনের বিরুদ্ধে আদালতে প্রতিবেদন জমা দেওয়া হয়। আদালত প্রতিবেদনটি আমলে নিয়ে আসামিদের বিরুদ্ধে সমন জারি করেন। পরে আসামিরা জামিন নেন।"
https://www.prothomalo.com/business/q8lst33k5s,সব ধরনের স্বর্ণ ও রৌপ্যমুদ্রার দাম বাড়াল কেন্দ্রীয় ব্যাংক,"স্বর্ণ, রৌপ্য ও ব্রোঞ্জে তৈরি সব ধরনের স্মারক মুদ্রার দাম বাড়িয়েছে বাংলাদেশ ব্যাংক, যা সোমবার থেকে কার্যকর হয়েছে। আন্তর্জাতিক ও স্থানীয় বাজারে স্বর্ণ, রৌপ্য ও ব্রোঞ্জের মূল্যবৃদ্ধির কারণে এসব মুদ্রার মূল্য পুনর্নির্ধারণ করা হয়েছে।,বাংলাদেশ ব্যাংক সোমবার এক বিজ্ঞপ্তিতে স্মারক মুদ্রাগুলোর মূল্যবৃদ্ধির তথ্য জানিয়েছে। এতে বলা হয়েছে, আন্তর্জাতিক মাতৃভাষা দিবস-২০০০, জাতির পিতা বঙ্গবন্ধু শেখ মুজিবুর রহমানের জন্মশতবার্ষিকী ও স্বাধীনতার সুবর্ণজয়ন্তী ১৯৭১-২০২১ উপলক্ষে তৈরি করা ১০ গ্রাম স্বর্ণের পৃথক তিনটি মুদ্রার দাম সর্বোচ্চ তিন হাজার টাকা বাড়ানো হয়েছে। ফলে মুদ্রাগুলোর নতুন দাম ৭৫ হাজার টাকা থেকে বেড়ে ৭৮ হাজার টাকা হয়েছে। বাংলাদেশের স্বাধীনতার রজতজয়ন্তী ১৯৯৬ ও বাংলাদেশ ব্যাংকের রজতজয়ন্তী ১৯৯৬ উপলক্ষে ৩১ দশমিক ৪৭ গ্রাম ওজনের রৌপ্যমুদ্রার দাম ৪ হাজার টাকা থেকে বাড়িয়ে ৫ হাজার টাকা করা হয়েছে।,১৯৯৮ সালে বঙ্গবন্ধু সেতু উদ্বোধন উপলক্ষে ছাড়া রৌপ্য ও ব্রোঞ্জের ৩০ গ্রাম মুদ্রার দাম ৪ হাজার টাকা থেকে বাড়িয়ে ৫ হাজার টাকা করা হয়েছে। বাংলাদেশের ৪০তম বিজয়বার্ষিকী ও ‘বিদ্রোহী’ কবিতার ৯০ বছর উপলক্ষে তৈরি করা ২৫ গ্রাম রৌপ্যমুদ্রার দাম ১ হাজার টাকা বাড়িয়ে ৫ হাজার টাকা করা হয়েছে। বিশ্বকবি রবীন্দ্রনাথ ঠাকুরের সার্ধশততম জন্মবার্ষিকী ২০১১ উপলক্ষে ছাড়া ২১ দশমিক ১০ গ্রাম রৌপ্যমুদ্রার দামও ১ হাজার টাকা বাড়িয়ে ৫ হাজার টাকা করা হয়েছে।,আইসিসি ক্রিকেট ওয়ার্ল্ড কাপ বাংলাদেশ ২০১১ উপলক্ষে প্রকাশিত ৩০ গ্রাম রৌপ্যমুদ্রার দাম ৪ হাজার টাকা থেকে ৫ হাজার টাকা করা হয়েছে। বাংলাদেশ জাতীয় জাদুঘরের শতবর্ষ ১৯১৩-২০১৩ উপলক্ষে বাজারে আনা ২২ গ্রাম রৌপ্যমুদ্রার দাম ১ হাজার টাকা বাড়িয়ে ৫ হাজার টাকা করা হয়েছে।,জাতির পিতা বঙ্গবন্ধু শেখ মুজিবুর রহমানের জন্মশতবর্ষ ও স্বাধীনতার সুবর্ণজয়ন্তী ১৯৭১-২০২১ উপলক্ষে প্রকাশিত ৩০ গ্রাম রৌপ্যমুদ্রার দামও ৪ হাজার টাকা থেকে ৫ হাজার টাকা করা হয়েছে।,এ ছাড়া বাংলাদেশ-জাপান কূটনৈতিক সম্পর্কের ৫০ বছর পূর্তি উপলক্ষে ২০ গ্রাম ওজনের যে রৌপ্যমুদ্রা ছাড়া হয়েছিল, সেটির দাম ৫০০ টাকা বাড়িয়ে সাড়ে ৫ হাজার টাকা করা হয়েছে।,স্মারক মুদ্রা লেনদেনের উপযোগী নয়, অর্থাৎ এগুলো কাগুজে নোট বা ধাতব কয়েন তথা মুদ্রার মতো লেনদেন করা যায়। মূলত সংগ্রহের জন্যই মানুষ এসব মুদ্রা কিনে থাকেন, যা কেবল বাংলাদেশ ব্যাংকের প্রধান কার্যালয় ও শাখা অফিসগুলোতে পাওয়া যায়।"
https://www.prothomalo.com/politics/icyf6q9rsg,"অগণতান্ত্রিক আইন করে মানুষের
কণ্ঠকে স্তব্ধ করা হচ্ছে","একের পর এক অগণতান্ত্রিক আইন করে মানুষের কণ্ঠকে স্তব্ধ করা হচ্ছে বলে অভিযোগ করেছে বাম গণতান্ত্রিক জোট। জোটের নেতারা বলছেন, সরকার উন্নয়নের যে ঢাক পিটাচ্ছে, তার নিচে চাপা পড়ছে জনগণের চাপা কান্না। দেশে বাক্স্বাধীনতা ও সভা–সমাবেশের স্বাধীনতা নেই। সিন্ডিকেটের দৌরাত্ম্যে চালসহ নিত্যপণ্যের ঊর্ধ্বগতি জনজীবনকে দুর্বিষহ করে তুলেছে।,সোমবার বিকেলে জাতীয় প্রেসক্লাবের সামনে আয়োজিত সমাবেশে বাম গণতান্ত্রিক জোটের নেতারা এসব কথা বলেন। বর্তমান সরকারের পদত্যাগ, নিরপেক্ষ সরকারের অধীন সুষ্ঠু নির্বাচন, নিত্যপণ্যের দাম কমানো এবং বিদ্যুৎ ও গ্যাসের আবার দাম বাড়ানোর পাঁয়তারা বন্ধের দাবিতে এ সমাবেশ অনুষ্ঠিত হয়।,সমাবেশে বক্তারা বলেন, স্বাধীনতার ৫১ বছর পার হলেও মুক্তিযুদ্ধের প্রকৃত চেতনা, মানুষের গণতান্ত্রিক অধিকার বাস্তবায়িত হয়নি। স্বাধীনতার পর থেকেই মুক্তিযুদ্ধের চেতনার বিপরীতে দেশ পরিচালনা করায় দেশের এ অবস্থা হয়েছে।,বক্তারা অভিযোগ করে বলেন, দেশে অর্থনৈতিক সংকট চরম আকার ধারণ করেছে। ব্যাংক থেকে ঋণ নিয়ে ফেরত না দিয়ে বিদেশে পাচার করা হচ্ছে। সরকারের ভুলনীতি, দুর্নীতি ও অপচয়ের ফলে দফায় দফায় বিদ্যুৎ, গ্যাস ও জ্বালানির দাম বাড়ানো হচ্ছে।,তাঁরা আরও বলেন, করোনার আঘাত কাটিয়ে উঠতে না উঠতেই মূল্যস্ফীতি চরম আকার নিয়েছে। এ অবস্থায় বিদ্যুতের মূল্যবৃদ্ধি হবে মড়ার উপর খাঁড়ার ঘায়ের শামিল।,মূল্যবৃদ্ধি, মূল্যস্ফীতির কষাঘাতে জর্জরিত মানুষের ভোটাধিকার বর্তমান সরকার কেড়ে নিয়েছে উল্লেখ করে বাম গণতান্ত্রিক জোটের নেতারা বলেন, এ অবস্থা থেকে দেশ ও জনগণকে মুক্তি পেতে হলে বর্তমান সরকারকে অবিলম্বে পদত্যাগ করতে হবে। সংসদ ভেঙে দিয়ে নির্দলীয় নিরপেক্ষ তদারকি সরকারের অধীন নির্বাচন অনুষ্ঠানের বিকল্প নেই।,বাম গণতান্ত্রিক জোটের কেন্দ্রীয় সমন্বয়ক ও বাসদের সাধারণ সম্পাদক বজলুর রশীদের সভাপতিত্বে সমাবেশে বক্তব্য দেন বাংলাদেশের কমিউনিস্ট পার্টির (সিপিবি) সাধারণ সম্পাদক রুহিন হোসেন, বিপ্লবী কমিউনিস্ট লীগের সম্পাদকমণ্ডলীর সদস্য আবদুর সাত্তার, বাসদের (মার্ক্সবাদী) সমন্বয়ক মাসুদ রানা, সমাজতান্ত্রিক আন্দোলনের নির্বাহী সভাপতি আবদুল আলী, গণতান্ত্রিক বিপ্লবী পার্টির আমেনা বেগম প্রমুখ।,সমাবেশ শেষে একটি বিক্ষোভ মিছিল নগরের বিভিন্ন সড়ক প্রদক্ষিণ করে পল্টন মোড়ে এসে শেষ হয়।"
https://www.prothomalo.com/bangladesh/suug46mndu,চট্টগ্রামে পুমার আউটলেট চালু হচ্ছে,"চট্টগ্রামে চালু হতে যাচ্ছে জার্মানির বিখ্যাত স্পোর্টসওয়্যার ব্র্যান্ড পুমার আউটলেট। আগামী বৃহস্পতিবার চট্টগ্রামের লালখান বাজারে আউটলেটটি উদ্বোধন করা হবে।,এক সংবাদ বিজ্ঞপ্তিতে এ তথ্য জানানো হয়। এর আগে গতকাল ফেসবুক পোস্টে ক্রিকেটার লিটন দাস লিখেছিলেন, ‘আচ্ছা চট্টগ্রামে কি পুমা’র কোনো আউটলেট আছে? কেউ জানাতে পারবেন?’,লিটনের পোস্টটি চোখে পড়ে দেশ সেরা ক্রিকেটার সাকিব আল হাসানের। পোস্টে সাকিব লেখেন ‘অপেক্ষা করো, শিগগিরই দেখা হচ্ছে চট্টগ্রামে।’"
https://www.prothomalo.com/world/usa/cywnimsviv,ট্রাম্প কি ২০২৪ সালের নির্বাচনে জিতবেন ,"রিপাবলিকান রাজনীতিক ডোনাল্ড ট্রাম্প আবারও যুক্তরাষ্ট্রের প্রেসিডেন্ট নির্বাচিত হতে প্রচারণা শুরু করেছেন। যদিও প্রেসিডেন্ট হিসেবে দেশবাসীর সেবা করার আগ্রহ খুব সামান্যই রয়েছে তাঁর। আগে যা–ই হোক, এখন ট্রাম্পের প্রেসিডেন্ট হওয়ার এই উচ্চাভিলাষ অদূর ভবিষ্যতে তাঁর দল রিপাবলিকান পার্টির জন্য রাষ্ট্রের সর্বোচ্চ পদটি বাগিয়ে নেওয়াকে কঠিন করে তুলতে পারে।,২০১৬ সালে ট্রাম্প তাঁর সমালোচকদের প্রধানত একহাত নিতে ও নিজের নানা ব্যবসায়িক উদ্যোগের প্রচার–প্রসার ঘটানোর লক্ষ্য নিয়ে নির্বাচনী প্রচারাভিযান শুরু করেছিলেন। একপর্যায়ে পুরো রিপাবলিকান পার্টির ওপর নিজের নিয়ন্ত্রণ প্রতিষ্ঠা করে ও প্রেসিডেন্ট নির্বাচনে জিতে সবাইকে তাক লাগিয়ে দেন, এমনকি তিনি নিজেও এতে বিস্মিত হন।,রিপাবলিকান পার্টির নেতা ট্রাম্প ২০২০ সালে আবারও নির্বাচনী প্রতিদ্বন্দ্বিতায় নামেন। কারণ, প্রথম দফায় প্রেসিডেন্ট থাকাকালে তিনি যেসব কর্মকাণ্ড করেন, রাষ্ট্রীয় ক্ষমতা–সুবিধা ব্যবহার করে সেসবের আইনি সুরক্ষার প্রয়োজন ছিল। তাই পুনর্নির্বাচন করাটা নিজের জন্য অপরিহার্য বলে মনে করেন তিনি। কিন্তু প্রতিদ্বন্দ্বী ডেমোক্র্যাট পার্টির প্রার্থী জো বাইডেনের কাছে যখন হেরে গেলেন, পরাজয় মেনে নিতে অস্বীকার করে বসলেন তিনি। কোনো প্রমাণ ছাড়াই ট্রাম্প দাবি করলেন, এ নির্বাচনী ফলাফল অবৈধ। আর এখন, ট্রাম্প আবার নির্বাচনী মঞ্চে ফিরেছেন। কেননা, তিনি চান হারানো পদ ও ক্ষমতা ফিরে পেতে; তাঁর ধারণা, যা তাঁর কাছ থেকে ছিনিয়ে নেওয়া হয়েছে।,যাহোক, ২০২৪ সালে আমরা আগের মতো ট্রাম্প–বাইডেন লড়াই দেখব—এ সম্ভাবনা এখন পর্যন্ত নিশ্চিত করে বলা যাচ্ছে না। সাবেক প্রেসিডেন্ট ট্রাম্প এই নির্বাচনে রিপাবলিকান পার্টির মনোনয়ন পাবেন—এটি অসম্ভব প্রমাণ করা যদি না–ও যায়, তবে নিশ্চিতভাবেই কঠিন।,ট্রাম্প ২০১৬ সালে যখন জিওপির (রিপাবলিকান পার্টি) আনুষ্ঠানিকভাবে প্রেসিডেন্ট প্রার্থী মনোনীত হন, তখন ‘ঘোর ট্রাম্পবিরোধী’ রিপাবলিকানরা প্রার্থী বাছাই দৌড় থেকে ছিটকে পড়েন। নির্বাচনে ট্রাম্প প্রেসিডেন্ট হিসেবে জেতার পরও যে কয়েকজন প্রকাশ্যে তাঁর সমালোচনা চালিয়ে যান, তাঁরাও রাজনীতি থেকে হয় অবসরে গেছেন, না হয় ট্রাম্প ক্ষমতায় থাকাকালে কোনো না কোনো সময় পদ হারিয়েছেন। এটি ট্রাম্পকে দলের ওপর পাকাপাকি নিয়ন্ত্রণ প্রতিষ্ঠা করাসহ ২০২০–এর নির্বাচনে প্রার্থী হওয়ার দৌড়ে অংশগ্রহণের সহজ সুযোগ করে দেয়। অবশ্য, ওই সময়ের পর অনেক কিছুই এখন বদলে গেছে।,২০২০ সালের নির্বাচনে হারার পর ২০২২ সালের মধ্যবর্তী নির্বাচনে খারাপ ফল করেছে ট্রাম্পের দল। রিপাবলিকান পার্টির প্রভাবশালী অনেকেই এখন সাবেক এই প্রেসিডেন্টের বিপক্ষে অবস্থান নিয়েছেন; যাঁদের মধ্যে রয়েছেন এমন কয়েকজন, যাঁরা ২০২০ সালের নির্বাচনে ট্রাম্প হারার পর তাঁর ‘ভোটের ফলাফল চুরির’ গল্পকে সমর্থন করেছিলেন।,এ ছাড়া রিপাবলিকান ভোটারদের অনেকে ট্রাম্পের রাজনৈতিক ভবিষ্যৎ নিয়ে উদ্বেগে রয়েছেন। এর কারণ, ট্রাম্পের বিরুদ্ধে চলা একের পর এক আইনি ঝামেলা ও প্রতিবন্ধকতা। তাঁদের আশঙ্কা, ট্রাম্প এসব উতরে যেতে পারবেন না। তাই অনেকেই পরবর্তী নির্বাচনের জন্য বিকল্প প্রেসিডেন্ট প্রার্থীর চিন্তাও করে রাখছেন। বিকল্পের দাবিও জোরদার হচ্ছে।,এ পরিস্থিতিতে ট্রাম্পের বিকল্প হিসেবে কয়েকজনের নাম আলোচনায় এসেছে। তাঁদের একজন রন ডিস্যান্টিস। তিনি ফ্লোরিডার গভর্নর হিসেবে সম্প্রতি আবার নির্বাচিত হয়েছেন। সাম্প্রতিক বছরগুলোয় ডিস্যান্টিস রিপাবলিকান পার্টিতে নিজের অবস্থান পোক্ত করেছেন। বিশেষত ট্রাম্পের বিরোধিতা করা, করোনার টিকাবিরোধী অবস্থান, সমকামীদের পক্ষে কথা বলে তিনি আলোচনায় এসেছেন। অন্তত দুটি জনমত জরিপ আগামী প্রেসিডেন্ট নির্বাচনে রিপাবলিকান প্রার্থী চূড়ান্তের সম্মুখযুদ্ধে ট্রাম্পের চেয়ে তাঁকে এগিয়ে রেখেছে।,আরও কয়েকটি পরিচিত মুখ ২০২৪ সালের নির্বাচনে প্রার্থী হতে ট্রাম্পের সামনে চ্যালেঞ্জ ছুড়ে দিতে পারেন। তাঁদের মধ্যে যুক্তরাষ্ট্রের সাবেক ভাইস প্রেসিডেন্ট মাইক পেন্স, সাবেক পররাষ্ট্রমন্ত্রী মাইক পম্পেও ও জাতিসংঘে যুক্তরাষ্ট্রের সাবেক দূত নিকি হ্যালি রয়েছেন। তাঁরা তিনজনই ট্রাম্পের প্রশাসনে কাজ করেছেন। ট্রাম্প তাঁদের নিজ নিজ পদে নিয়োগ দিয়েছিলেন। আলোচনায় আরও শোনা যাচ্ছে ভার্জিনিয়ার গভর্নর ও রিপাবলিকান উদীয়মান নেতাদের একজন গ্লেন ইয়ংকিনের নাম। দলটির ভোটার ও নেতাদের অনেকের ধারণা, এই নেতাদের কেউ একজন ট্রাম্পকে পাশ কাটিয়ে রিপাবলিকানদের ‘মেক আমেরিকা গ্রেট অ্যাগেইন’ নীতি এগিয়ে নিতে সক্ষম হবেন।,বর্তমান প্রেক্ষাপটে যুক্তরাষ্ট্র, দেশটির গণতন্ত্র ও রিপাবলিকান পার্টির জন্য কার্যকর কৌশলগুলোর একটি হলো প্রার্থিতার দৌড় থেকে ট্রাম্পের সরে দাঁড়ানো এবং রিপাবলিকান প্রার্থী হিসেবে রনকে তাঁর (ট্রাম্পের) সমর্থন জানানো। তবে ট্রাম্পের স্বভাব ও চরিত্রের সঙ্গে যাঁরা পরিচিত, তাঁরা জানেন, এটা স্বপ্নাতীত কল্পনা। আরেকটি ঘটনা ঘটতে পারে, একের পর এক আইনি ঝামেলায় জর্জরিত ট্রাম্প শেষ পর্যন্ত প্রার্থী হতে পারলেন না, প্রচারে অংশ নিতে পারলেন না। তবে এরপরও রিপাবলিকান পার্টি ট্রাম্পের প্রভাব থেকে মুক্ত হতে পারবে, এমনটা ভাবার অবকাশ নেই।,দৃশ্যপট যেটাই হোক না কেন, রিপাবলিকান পার্টির বিকল্প প্রার্থীকে ট্রাম্পের কাছে নির্বাচনের আগে মাথা নোয়াতে হবে, তাঁকে ট্রাম্প সমর্থকদের সঙ্গে মানিয়ে চলতে হবে, একই কাতারে দাঁড়াতে হবে। সম্প্রতি যুক্তরাষ্ট্রের কংগ্রেসের নিম্নকক্ষ প্রতিনিধি পরিষদের স্পিকার নির্বাচনে সংখ্যাগরিষ্ঠ রিপাবলিকান পার্টির প্রার্থী কেভিন ম্যাকার্থিকে এমন সংকটেই পড়তে হয়েছে। ট্রাম্প সমর্থকদের ‘বিদ্রোহে’ স্পিকার পদে তাঁর নিয়োগ ঝুলছিল। ১৫তম বারের ভোটাভুটিতে এসে স্পিকার নির্বাচিত হয়েছেন তিনি। স্পিকার নির্বাচন নিয়ে সৃষ্ট অচলাবস্থা শনিবার টানা পঞ্চম দিনে গড়ায়। এর আগে শুক্রবার মধ্যরাত নাগাদ ১৪ দফা ভোটেও স্পিকার নির্বাচিত করতে ব্যর্থ হয় প্রতিনিধি পরিষদ।,কেভিন ম্যাকার্থির ঘটনা চোখে আঙুল দিয়ে দেখিয়ে দিয়েছে, ২০২৪ সালের প্রেসিডেন্ট নির্বাচনে ট্রাম্প নিজে কিংবা তাঁর পছন্দের কেউ রিপাবলিকান পার্টি থেকে প্রার্থী হিসেবে মনোনীত না হলে, সম্ভাব্য রিপাবলিকান প্রার্থীকে নিজ দলেই যথেষ্ট ভুগতে হবে। কেননা, ট্রাম্পের অতীতের কর্মকাণ্ড বুঝিয়ে দিয়েছে, ক্ষমতাকেন্দ্রের কাছাকাছি থাকতে তিনি সবকিছু করতে পারেন, করেনও।,এটা ঠিক যে, ২০২৪ সালের নির্বাচনের এখনো অনেক সময় বাকি আছে। মাঝের সময়টায় পরিস্থিতি নানা দিকে মোড় নিতে পারে। বদলে যেতে পারে রাজনৈতিক প্রেক্ষাপট। চলতি বছরের শেষ নাগাদ ট্রাম্পের জেলে যাওয়ার ঝুঁকি উড়িয়ে দেওয়া যায় না। এমনটা হলে ট্রাম্প সমর্থকদের অনেকেই পিছটান দিতে পারেন। জড়ো হতে পারেন রিপাবলিকান পার্টির বিকল্প কোনো প্রার্থীর ছাতার নিচে।,আর ট্রাম্প যদি শেষ পর্যন্ত প্রার্থিতার দৌড়ে টিকে যান, আরেকজন ডেমোক্র্যাট প্রেসিডেন্টের ক্ষমতায় যাওয়া ঠেকাতে পুরো রিপাবলিকান পার্টি এক হয়ে তাঁকে সমর্থন দেয়, তাহলে নতুন করে আরেকটি বিপর্যয় দেখা যেতে পারে। বিশেষত যুক্তরাষ্ট্রের অর্থনীতি ও পররাষ্ট্রনীতির ক্ষেত্রে।,রিপাবলিকান পার্টিতে ট্রাম্প যে বিভক্তি তৈরি করে রেখেছেন, তা আগের যেকোনো সময়ের চেয়ে এখন বেশি জোরালো ও প্রকাশ্য হয়ে উঠেছে। পরবর্তী প্রেসিডেন্ট হতে ট্রাম্প মরিয়া হয়ে রয়েছেন। এ পরিস্থিতিতে নিজ দলে ও দলের বাইরের ট্রাম্পবিরোধীরা একজোট হয়ে আগামী নির্বাচনের আগে তাঁকে প্রতিহত করতে পারেন। আর তা না হলে জো বাইডেন কিংবা ডেমোক্রেটিক পার্টির অন্য কোনো প্রার্থীর হোয়াইট হাউসে প্রবেশ কঠিন হতে পারে।,আল–জাজিরা অবলম্বনে লিখেছেন ,ও ,।"
https://www.prothomalo.com/bangladesh/tq87k13lju,"মার্কিন সরকারের পুরস্কারজয়ী
রোজিনা ইসলামকে সংবর্ধনা ","সাংবাদিকতার মাধ্যমে দুর্নীতিবিরোধী লড়াইয়ে ভূমিকা রাখায় গত মাসে পুরস্কার পান রোজিনা ইসলাম।,যুক্তরাষ্ট্রের পররাষ্ট্র দপ্তরের ২০২২ সালের অ্যান্টি–করাপশন চ্যাম্পিয়নস অ্যাওয়ার্ড পাওয়া প্রথম আলোর বিশেষ প্রতিনিধি রোজিনা ইসলামকে সংবর্ধনা দেওয়া হয়েছে। গতকাল সোমবার প্রথম আলো কার্যালয়ে প্রতিষ্ঠানের পক্ষ থেকে তাঁকে এই সংবর্ধনা দেওয়া হয়।,অনুষ্ঠানে প্রথম আলো সম্পাদক মতিউর রহমান বলেন, এ সম্মান রোজিনা ইসলামের, এ সম্মান প্রথম আলোর। এটিকে রক্ষা ও সামনে এগিয়ে নেওয়ার একটিই পথ—সেটি হচ্ছে সৎ, নিরপেক্ষ ও ভালো সাংবাদিকতা। ভবিষ্যতের সাংবাদিকতা আরও কঠিন হবে উল্লেখ করে তিনি বলেন, ‘সারা বিশ্ব বদলে যাচ্ছে, আমাদের সাংবাদিকতা, কাজের ধরনও বদলে যাচ্ছে। এই বদলে যাওয়ার সঙ্গে তাল মিলিয়ে কাজ করা কঠিন।’,প্রথম আলো সম্পাদক বলেন, রোজিনা ইসলাম আরও ভালো সাংবাদিকতা করুক—যা প্রথম আলোকে আরও উঁচুতে নিয়ে যাবে, তাঁর সুনাম আরও সুদৃঢ় করবে।,সাংবাদিকতার মাধ্যমে দুর্নীতিবিরোধী লড়াইয়ে ভূমিকা রাখার স্বীকৃতি হিসেবে পুরস্কারটি পেয়েছেন রোজিনা ইসলাম। আন্তর্জাতিক দুর্নীতিবিরোধী দিবসে (বাংলাদেশ সময় গত ৯ ডিসেম্বর রাতে) যুক্তরাষ্ট্রের রাজধানী ওয়াশিংটন ডিসিতে রোজিনা ইসলামসহ আটজনের হাতে পুরস্কার তুলে দেন মার্কিন পররাষ্ট্রমন্ত্রী অ্যান্টনি ব্লিঙ্কেন।,প্রথম আলোর দেওয়া সংবর্ধনা অনুষ্ঠানে পত্রিকাটির নির্বাহী সম্পাদক সাজ্জাদ শরিফ বলেন, রোজিনা ইসলাম প্রথম আলোর আন্তর্জাতিক প্রচ্ছদ। তাঁকে যখন হেনস্তা করা হলো, সহকর্মীরা পাশে থাকার চেষ্টা করেছেন। কারাগার থেকে মুক্তির পর রোজিনা বলেছিলেন, তাঁর সাংবাদিকতা অব্যাহত থাকবে। তাঁর সাংবাদিকতা অব্যাহত আছে, পুরস্কারও অব্যাহত আছে। রোজিনার এই পুরস্কারপ্রাপ্তি সত্যিই এক গর্বের বিষয়।,অনুষ্ঠানে প্রথম আলোর সহযোগী সম্পাদক সুমনা শারমীন বলেন, ‘রোজিনা ইসলামের এই পুরস্কার আমাদের উজ্জীবিত করেছে। প্রথম আলোতে তাঁর মতো যদি আরও অনেক সাংবাদিক তৈরি হয়, তাহলে প্রথম আলোর অগ্রগতি কেউ ঠেকাতে পারবে না।’,মার্কিন পররাষ্ট্রমন্ত্রী অ্যান্টনি ব্লিঙ্কেনের হাত থেকে পুরস্কার গ্রহণের অভিজ্ঞতার বর্ণনা দিয়ে রোজিনা ইসলাম বলেন, ‘প্রথম আলোর কারণে এবং প্রথম আলোতে আমার প্রতিবেদনগুলো প্রকাশিত হয়েছিল বলেই আমি এই সম্মাননা পেয়েছি। এই পুরস্কারপ্রাপ্তির মাধ্যমে আমাদের দায়িত্ব আরও বেড়ে গেল।’,অনুষ্ঠানে প্রথম আলোর হেড অব রিপোর্টিং টিপু সুলতান বলেন, ‘আমরা সবাই রোজিনার মতো বা তাঁর চেয়েও ভালো কাজ করার চেষ্টা করব।’,অনুষ্ঠানে অন্যান্যের মধ্যে বক্তৃতা করেন প্রথম আলোর ইংরেজি বিভাগের প্রধান আয়েশা কবির, বিশেষ প্রতিনিধি ইফতেখার মাহমুদ।"
https://www.prothomalo.com/bangladesh/zpr72m1mnv,নভোএয়ারের ১০ম প্রতিষ্ঠাবার্ষিকী উদ্‌যাপিত,"নানা কর্মসূচির মধ্য দিয়ে প্রতিষ্ঠার ১০ বছর উদ্‌যাপন করল নভোএয়ার। ২০১৩ সালে ৯ জানুয়ারিতে অভ্যন্তরীণ রুটে যাত্রী পরিবহনের মাধ্যমে যাত্রা শুরু করে নভোএয়ার।,১০ম বর্ষপূর্তি উপলক্ষে সংশ্লিষ্ট কর্তৃপক্ষ, ব্যবসায়িক সহযোগী ও সম্মানিত যাত্রীদের শুভেচ্ছা জানিয়ে নভোএয়ারের ব্যবস্থাপনা পরিচালক মফিজুর রহমান বলেন, ‘একটি বিশ্বমানের সেবা প্রদানের প্রতিশ্রুতি নিয়ে আমাদের যাত্রা শুরু। সময়ানুযায়ী ফ্লাইট পরিচালনা ও নিরাপদ ভ্রমণ নিশ্চিত করাই আমাদের ব্যবসায়িক দর্শনের সর্বোচ্চ প্রাধিকার। নিরাপত্তা ও সেবা—এই দুই মূলমন্ত্রকে আমরা সমানভাবে গুরুত্ব দিয়ে থাকি। নভোএয়ার ১০ বছরে ১ লাখেরও বেশি ফ্লাইট পরিচালনা করে সাড়ে ৫৫ লাখেরও বেশি যাত্রীকে সেবা দিয়েছে।’,মফিজুর রহমান বলেন, ‘নানাবিধ চ্যালেঞ্জ ও প্রতিকূলতা জয় করে নভোএয়ার সবার কাছে বিশ্বস্ত, নির্ভরযোগ্য ও আস্থার এয়ারলাইনস হিসেবে প্রতিষ্ঠিত হয়েছে। নতুন বছরে পদার্পণের অঙ্গীকার হবে, আমাদের সম্মানিত যাত্রীদের চাহিদার সঙ্গে সামঞ্জস্যপূর্ণ অভ্যন্তরীণ ও আন্তর্জাতিক গন্তব্য সম্প্রসারণ, বহরে আরও উড়োজাহাজ সংযোজন এর মাধ্যমে উন্নত যাত্রীসেবা নিশ্চিত করা।’,নভোএয়ারের এক সংবাদ বিজ্ঞপ্তিতে বলা হয়েছে, বর্তমানে প্রতিদিন ঢাকা থেকে অভ্যন্তরীণ রুটে চট্টগ্রাম, কক্সবাজার, সিলেট, যশোর, সৈয়দপুর, রাজশাহী এবং আন্তর্জাতিক রুটে কলকাতায় ফ্লাইট পরিচালনা করছে। এ ছাড়া যশোর থেকে কক্সবাজার রুটে ও রাজশাহী থেকে কক্সবাজার রুটে সরাসরি যাত্রী পরিবহন করছে।"
https://www.prothomalo.com/bangladesh/nwec51ccms,ইউনিভার্সিটি অব এশিয়া প্যাসিফিকে নবীনবরণ,"বর্ণাঢ্য আয়োজনের মধ্য দিয়ে ফল সিমেস্টারের নবীন শিক্ষার্থীদের বরণ করেছে ইউনিভার্সিটি অব এশিয়া প্যাসিফিক (ইউএপি)। সম্প্রতি রাজধানীর গ্রীন রোডে বিশ্ববিদ্যালয়ের স্থায়ী ক্যাম্পাসে এই অনুষ্ঠানের আয়োজন করা হয়।,এক সংবাদ বিজ্ঞপ্তিতে জানানো হয়, বিশ্ববিদ্যালয়ের উপাচার্য অধ্যাপক কামরুল আহসানের সভাপতিত্বে নবীন বরণ অনুষ্ঠানে প্রধান অতিথি ছিলেন ট্রাস্টি বোর্ডের চেয়ারম্যান এম আলাউদ্দিন।,অনুষ্ঠানে আরও বক্তব্য দেন বিশ্ববিদ্যালয়ের সহ–উপাচার্য অধ্যাপক মো. সুলতান মাহমুদ, স্কুল অব এনভায়রনমেন্টাল সায়েন্সেস ও ডিজাইনের ডিন অধ্যাপক আবু সাঈদ মোশতাক আহমেদ, স্কুল অব ইঞ্জিনিয়ারিংয়ের ডিন অধ্যাপক মোহাম্মদ মিজানুর রহমান, স্কুল অব মেডিসিনের ডিন অধ্যাপক মহিউদ্দিন আহমেদ ভূঁইয়া, স্কুল অব বিজনেসের ডিন অধ্যাপক বাকী খলিলী এবং প্রক্টর অধ্যাপক শাহরিয়ার আনাম ও ছাত্র কল্যাণ অফিসের পরিচালক মো. তাকাদ আহমেদ চৌধুরী।,অনুষ্ঠানে স্বাগত বক্তব্য দেন বিশ্ববিদ্যালয়ের ভারপ্রাপ্ত রেজিস্ট্রার মো. মোস্তাফিজুর রহমান। বিশ্ববিদ্যালয়ের ট্রাস্টি বোর্ডের অন্যান্য সদস্য, বিভাগীয় প্রধান, শিক্ষক, প্রশাসনিক কর্মকর্তা, নবাগত শিক্ষার্থী ও তাঁদের অভিভাবকেরা অনুষ্ঠানে অংশ নেন।"
https://www.prothomalo.com/bangladesh/0attgvp82y,ঢাকায় চীনের পররাষ্ট্রমন্ত্রী,"চীনের নতুন পররাষ্ট্রমন্ত্রী ছিন গ্যাং কয়েক ঘণ্টার জন্য ঢাকায় যাত্রাবিরতি করছেন। সোমবার দিবাগত রাত ১টা ৫৮ মিনিটে তাঁকে বহনকারী উড়োজাহাজ ঢাকার হজরত শাহজালাল আন্তর্জাতিক বিমানবন্দরে অবতরণ করে। এ সময় ছিন গ্যাংকে বিমানবন্দরে স্বাগত জানান বাংলাদেশের পররাষ্ট্রমন্ত্রী এ কে আব্দুল মোমেন। এরপর দুই পররাষ্ট্রমন্ত্রীর মধ্যে বিমানবন্দরের ভিআইপি লাউঞ্জে একটি বৈঠক শুরু হয়।,ইথিওপিয়াসহ আফ্রিকার পাঁচ দেশ সফরে যাওয়ার পথে চীনের পররাষ্ট্রমন্ত্রী এই যাত্রাবিরতি করছেন। ছিন গ্যাংকে বহনকারী উড়োজাহাজটি বেইজিং থেকে আফ্রিকা যাওয়ার পথে জ্বালানি সংগ্রহের জন্য ঢাকার হজরত শাহজালাল আন্তর্জাতিক বিমানবন্দরে অবতরণ করে।,যুক্তরাষ্ট্রে চীনের সাবেক রাষ্ট্রদূত ছিন গ্যাং সম্প্রতি দেশটির পররাষ্ট্রমন্ত্রীর দায়িত্ব নিয়েছেন। চীনের পররাষ্ট্র মন্ত্রণালয়ের মুখপাত্র ওয়াং ওয়েনবিন গতকাল বেইজিংয়ে নিয়মিত ব্রিফিংয়ে জানান, আফ্রিকার পাঁচ দেশ ইথিওপিয়া, গ্যাবন, অ্যাঙ্গোলা, বেনিন ও মিসর সফরে যাচ্ছেন ছিন গ্যাং। ১৬ জানুয়ারি পর্যন্ত তিনি এই পাঁচ দেশ সফর করবেন।,প্রসঙ্গত, চীনের সাবেক পররাষ্ট্রমন্ত্রী ওয়াং উয়ি ২০১৭ সালের জানুয়ারিতে আফ্রিকা যাওয়ার পথে ঢাকায় কয়েক ঘণ্টার যাত্রাবিরতি করেছিলেন। সেবার হজরত শাহজালাল আন্তর্জাতিক বিমানবন্দরে তাঁকে স্বাগত জানান বাংলাদেশের সাবেক পররাষ্ট্রসচিব মো. শহীদুল হক। ২০১৬ সালের অক্টোবরে চীনের প্রেসিডেন্ট সি চিন পিংয়ের ঐতিহাসিক সফরের পর সেবার ঢাকায় যাত্রাবিরতি করেছিলেন চীনের তখনকার পররাষ্ট্রমন্ত্রী। ওই সময় চীনের প্রেসিডেন্টের সফরে নেওয়া বিভিন্ন সিদ্ধান্তের বিষয়ে তিনি তখনকার পররাষ্ট্রসচিবের সঙ্গে আলোচনা করেছিলেন।"
https://www.prothomalo.com/politics/6zsx0rg10c,রওশন ও জি এম কাদের বললেন তাঁরা ঐক্যবদ্ধ,"জাতীয় পার্টির প্রধান পৃষ্ঠপোষক রওশন এরশাদ ও চেয়ারম্যান গোলাম মোহাম্মদ কাদের (জি এম কাদের) বলেছেন, তাঁরা ঐক্যবদ্ধ। দলে কোনো বিভক্তি নেই। গতকাল সোমবার গণমাধ্যমে যৌথ বিবৃতি পাঠিয়ে রওশন এরশাদ ও জি এম কাদের এ কথা বলেছেন। বিবৃতিতে দুই নেতার সই রয়েছে।,বিবৃতিতে বলা হয়, ‘কিছুদিন ধরে গণমাধ্যমে জাতীয় পার্টির বিভক্তি সম্পর্কিত বিভ্রান্তিকর কিছু খবর প্রকাশিত হয়েছে। এ পরিপ্রেক্ষিতে আমি জাতীয় পার্টির প্রধান পৃষ্ঠপোষক বেগম রওশন এরশাদ ও আমি জাতীয় পার্টির চেয়ারম্যান গোলাম মোহাম্মদ কাদের দ্ব্যর্থহীন ভাষায় বলতে চাই যে পার্টিতে কোনো বিভক্তির প্রশ্নই ওঠে না। বরং আমরা দুইজনেই ঐক্যবদ্ধভাবে প্রয়াত নেতা হুসেইন মুহম্মদ এরশাদ প্রতিষ্ঠিত জাতীয় পার্টিকে ঐক্যবদ্ধ রাখতে বদ্ধপরিকর।’,বিবৃতিতে রওশন এরশাদ ও জি এম কাদের বলেন, ‘আমরা দুজনই পার্টিকে একটি শক্তিশালী বিরোধী দল হিসেবে প্রতিষ্ঠা করতে চাই। সংবিধান অনুযায়ী আগামী জাতীয় সংসদ নির্বাচনে জাতীয় পার্টি অংশগ্রহণ করবে এবং ৩০০ আসনেই প্রার্থী প্রদান করার জন্য পার্টিকে সুসংগঠিত করার প্রত্যয় ঘোষণা করছি।’"
https://www.prothomalo.com/bangladesh/5u2h5gu5zm,ঢাকায় মোমেনের সঙ্গে বৈঠক করে গেলেন চীনের পররাষ্ট্রমন্ত্রী,"চীনের নতুন পররাষ্ট্রমন্ত্রী ছিন গ্যাং প্রায় এক ঘণ্টার জন্য ঢাকায় যাত্রাবিরতি করে গেছেন। সোমবার দিবাগত রাত ১টা ৫৮ মিনিটে তাঁকে বহনকারী উড়োজাহাজ ঢাকার হজরত শাহজালাল আন্তর্জাতিক বিমানবন্দরে অবতরণ করে। এ সময় ছিন গ্যাংকে বিমানবন্দরে স্বাগত জানান বাংলাদেশের পররাষ্ট্রমন্ত্রী এ কে আব্দুল মোমেন। এরপর দুই পররাষ্ট্রমন্ত্রীর মধ্যে বিমানবন্দরের ভিআইপি লাউঞ্জে একটি বৈঠক হয়। বৈঠক শেষে রাত ২টা ৫০ মিনিটে আফ্রিকার উদ্দেশে ঢাকা ত্যাগ করেন চীনের পররাষ্ট্রমন্ত্রী।,পররাষ্ট্রমন্ত্রী এ কে আব্দুল মোমেন বৈঠক শেষে সাংবাদিকদের সঙ্গে কথা বলেন। তিনি বলেন, বাংলাদেশকে করোনাভাইরাসের টিকা দেওয়ায় চীনের পররাষ্ট্রমন্ত্রীকে ধন্যবাদ জানানো হয়েছে। এ সময় চীনের সঙ্গে বাংলাদেশের বিপুল পরিমাণ বাণিজ্য ঘাটতির বিষয়ে ছিন গ্যাংকে অবহিত করেন পররাষ্ট্রমন্ত্রী।,চীনের বাজারে বাংলাদেশি পণ্যের শুল্কমুক্ত প্রবেশাধিকার দেওয়ার কথা ছিলো। কিন্তু দীর্ঘদিন পার হলেও বাংলাদেশি ব্যবসায়ীরা সেই সুবিধা পাচ্ছেন না। এ বিষয়ে ঘোষণা দিতে চীনের পররাষ্ট্রমন্ত্রীকে অনুরোধ করেন আব্দুল মোমেন। পদ্মাসেতুসহ বাংলাদেশের বিভিন্ন উন্নয়নমূলক কর্মকাণ্ডে চীনের সহযোগিতার বিষয় আলোচনায় স্থান পায়।,এ কে আব্দুল মোমেন বলেন, ‘আমরা এক চায়নায় বিশ্বাস করি। এটা আমাদের মূলনীতি। এটা আমাদের পররাষ্ট্রনীতি। আমাদের সবাইকে নিয়েই চলতে হয়। সুতরাং আমরা আপনাদের (চীনকে) টাইম টু টাইম সাপোর্ট দেবো।’ ,চীনের প্রেসিডেন্ট সি পিংয়ের বাংলাদেশ সফরের সময় অর্থ সহায়তার বেশ কিছু চুক্তি সই হয়েছিল। কিন্তু সবগুলো এখনো বাস্তবায়ন হয়নি। সেই বিষয়ে চীনের পররাষ্ট্রমন্ত্রীর সঙ্গে কথা বলেছেন আব্দুল মোমেন।,বাংলাদেশের পররাষ্ট্রমন্ত্রীকে চীন সফরের আমন্ত্রণ জানিয়েছেন ছিন গ্যাং। জবাবে আব্দুল মোমেন তাঁকে আরও বেশি সময়ের জন্য বাংলাদেশ সফরের প্রস্তাব দিয়েছেন।,ইথিওপিয়াসহ আফ্রিকার পাঁচ দেশ সফরে যাওয়ার পথে চীনের পররাষ্ট্রমন্ত্রী এই যাত্রাবিরতি করেছেন। ছিন গ্যাংকে বহনকারী উড়োজাহাজটি বেইজিং থেকে আফ্রিকা যাওয়ার পথে জ্বালানি সংগ্রহের জন্য ঢাকার হজরত শাহজালাল আন্তর্জাতিক বিমানবন্দরে অবতরণ করে।,যুক্তরাষ্ট্রে চীনের সাবেক রাষ্ট্রদূত ছিন গ্যাং সম্প্রতি দেশটির পররাষ্ট্রমন্ত্রীর দায়িত্ব নিয়েছেন। চীনের পররাষ্ট্র মন্ত্রণালয়ের মুখপাত্র ওয়াং ওয়েনবিন গতকাল বেইজিংয়ে নিয়মিত ব্রিফিংয়ে জানান, আফ্রিকার পাঁচ দেশ ইথিওপিয়া, গ্যাবন, অ্যাঙ্গোলা, বেনিন ও মিসর সফরে যাচ্ছেন ছিন গ্যাং। ১৬ জানুয়ারি পর্যন্ত তিনি এই পাঁচ দেশ সফর করবেন।,প্রসঙ্গত, চীনের সাবেক পররাষ্ট্রমন্ত্রী ওয়াং উয়ি ২০১৭ সালের জানুয়ারিতে আফ্রিকা যাওয়ার পথে ঢাকায় কয়েক ঘণ্টার যাত্রাবিরতি করেছিলেন। সেবার হজরত শাহজালাল আন্তর্জাতিক বিমানবন্দরে তাঁকে স্বাগত জানান বাংলাদেশের সাবেক পররাষ্ট্রসচিব মো. শহীদুল হক। ২০১৬ সালের অক্টোবরে চীনের প্রেসিডেন্ট সি চিন পিংয়ের ঐতিহাসিক সফরের পর সেবার ঢাকায় যাত্রাবিরতি করেছিলেন চীনের তখনকার পররাষ্ট্রমন্ত্রী। ওই সময় চীনের প্রেসিডেন্টের সফরে নেওয়া বিভিন্ন সিদ্ধান্তের বিষয়ে তিনি তখনকার পররাষ্ট্রসচিবের সঙ্গে আলোচনা করেছিলেন।"
https://www.prothomalo.com/sports/8wxfdusz9c,আজ টিভিতে যা দেখবেন (১০ জানুয়ারি ২০২৩),"ভারত-শ্রীলঙ্কা ওয়ানডে সিরিজ শুরু হচ্ছে আজ। বিপিএলে আজ মুখোমুখি বরিশাল ও রংপুর এবং ঢাকা ও সিলেট।,বেলা ১-৩০ মি., নাগরিক টিভি,সন্ধ্যা ৬-৩০ মি., নাগরিক টিভি,বেলা ২টা, স্টার স্পোর্টস ১,বেলা ২-৪০ মি., সনি স্পোর্টস টেন ২,রাত ৯-৩০ মি., স্পোর্টস ১৮-১ "
https://www.prothomalo.com/world/india/x4dn8zgpw2,তৃণমূলের অভিযোগে এজলাস ছেড়ে বেরিয়ে গেলেন কলকাতা হাইকোর্টের বিচারপতি,"পশ্চিমবঙ্গের সর্বোচ্চ আদালত কলকাতা হাইকোর্ট গততকাল সোমবার নজিরবিহীন অরাজকতা প্রত্যক্ষ করেছে। তৃণমূলের একাংশের অভিযোগের ভিত্তিতে শুনানি রেখে এজলাস ছেড়ে বেরিয়ে যান বিচারপতি রাজাশেখর মান্থা।,গত রোববার রাতে বিচারপতির বাসার সামনে অজ্ঞাত পরিচয় কিছু লোক পোস্টার সাটিয়ে দেয়। পোস্টারে লেখা ছিল ‘শেম! বিচারব্যবস্থার নামে লজ্জা! রাজশেখর মান্থা।’ সোমবার সকালেও একই পোস্টার দেখা যায় কলকাতা হাইকোর্ট চত্বরে।,পোস্টারে নির্দিষ্টভাবে অভিযোগ করা হয়, বিচারপতি মান্থা পশ্চিমবঙ্গ বিধানসভার বিরোধী দলনেতা ভারতীয় জনতা পার্টির (বিজেপি) শুভেন্দু অধিকারীর ‘বিরুদ্ধে ওঠা সমস্ত মামলায় স্থগিতাদেশ’ দিয়ে দিচ্ছেন। ‘এমনকি, তাঁর বিরুদ্ধে নতুন কোনো অভিযোগ দায়ের করার ব্যাপারেও জারি করা হল নিষেধাজ্ঞা’ লেখা হয় পোস্টারে। বিচারপতির বিরুদ্ধে ব্যক্তিগত দুর্নীতির অভিযোগও করা হয় পোস্টারে।,শুধু তা–ই নয় ‘বিচারপতি হয়ে নিজেই বসবাস করছেন বেআইনি সম্পত্তিতে’ পোস্টারে এ কথাও লেখা হয়। এরপরে বলা হয়েছে, ‘অথচ, মধ্যরাতে ইডির হাতে লাঞ্ছিত অভিষেক বন্দ্যোপাধ্যায়ের শ্যালিকার ন্যায্য রক্ষাকবচ প্রত্যাহার করে নিলেন বিচারপতি মান্থা।’,এরপর সোমবার যখন বিচারপতি হাইকোর্টে পৌঁছান, তখন তাঁর এজলাসের বাইরে বিক্ষোভ দেখাতে শুরু করেন মূলত তৃণমূল সমর্থিত আইনজীবীদের একাংশ।  বিচারপতি মান্থার এজলাস বয়কটের ডাক দেন তারা। একপর্যায়ে বাম সমর্থিত আইনজীবীদের সঙ্গে ধস্তাধস্তিতে জড়িয়ে পড়েন তারা। শেষ পর্যন্ত সমস্ত শুনানি মুলতুবি করে বিচারপতি এজলাস ছেড়ে বেরিয়ে যান।,এদিকে দক্ষিণ কলকাতায় বিচারপতির বাড়ির কাছে পোস্টটা সাটানোর ঘটনায় তদন্ত শুরু করেছে পুলিশ। ইতিমধ্যে ক্লোজড সার্কিট ক্যামেরার (সিসিটিভি) ফুটেজ খতিয়ে দেখা হচ্ছে। তবে সোমবার রাত পর্যন্ত এ ঘটনায় কেউ গ্রেপ্তার হননি।"
https://www.prothomalo.com/sports/cricket/zo3ozuhrir,সাঈদ আনোয়ারকে নিয়ে ওয়াসিম আকরামের আক্ষেপ,"নব্বইয়ের দশকে পাকিস্তান ক্রিকেট দল কয়েকজন তারকার জন্য দুর্দান্ত হয়ে উঠেছিল। ১৯৯২ সালে ইমরান খানের নেতৃত্বে বিশ্বকাপ জেতার পর সীমিত ওভারের ক্রিকেটে পাকিস্তান হয়ে ওঠে বড় এক শক্তি। ,নব্বইয়ের দশকে ওয়াসিম আকরাম, ওয়াকার ইউনিস, সাঈদ আনোয়ার, ইনজামাম-উল-হক, ইজাজ আহমেদরা আতঙ্ক ছড়িয়েছেন ক্রিকেট দুনিয়ায়। ১৯৯৬ বিশ্বকাপে কোয়ার্টার ফাইনাল থেকে বিদায় নিলেও ১৯৯৯ সালে কিন্তু ফাইনালে খেলেছিল পাকিস্তান।,এই সময় পাকিস্তান দলের বড় আকর্ষণ ছিলেন সাঈদ আনোয়ার। সে সময় পাকিস্তান দলের ব্যাটিংয়ের বড় অস্ত্রই ছিলেন তিনি। ইনজামাম, ইজাজরা থাকলেও সাঈদ আনোয়ারই ছিলেন ব্যাট হাতে পাকিস্তান দলের সবচেয়ে বড় ম্যাচ উইনার। তবে এই সাঈদ আনোয়ারের বিরুদ্ধেই বড় অনুযোগ আছে ওয়াসিম আকরামের। তিনি মনে করেন, সাঈদ আনোয়ার শচীন টেন্ডুলকার, ব্রায়ান লারাদের চেয়ে কোনো অংশে কম ছিলেন না, কিন্তু তাঁর ক্রিকেট বোধে সমস্যা ছিল।,সাঈদ আনোয়ার পাকিস্তানের হয়ে ৫৫ টেস্ট খেলেছেন। ওয়ানডে খেলেছেন ২৪৭টি। দুই সংস্করণে তাঁর রান ১২ হাজার ৮৭৬। তাঁর স্ট্রোক-প্লে ছিল মুগ্ধ হয়ে দেখার বিষয়। বাঁ–হাতি ব্যাটিংকে তিনি নিয়ে গিয়েছিলেন অন্য উচ্চতায়। ব্যাটিংয়ে নেমে দলকে দুর্দান্ত শুরু এনে দিতে সাঈদ আনোয়ারের জুড়ি ছিল না।,নিজের আত্মজীবনী ‘সুলতান: আ মেমোয়ার’ বইতে ওয়াসিম কিছুটা আক্ষেপই করেছেন সাঈদ আনোয়ারকে নিয়ে, ‘সাঈদকে নিয়ে আমার অনুযোগ আছে। তাঁর যে প্রতিভা ছিল, সে খুব সহজেই পাকিস্তানের ব্রায়ান লারা হতে পারত। কিন্তু “নির্লিপ্ত” মনোভাব তাঁকে পিছিয়ে দিয়েছে।’,ওয়াসিম লিখেছেন, দুর্দান্ত প্রতিভা হওয়া সত্ত্বেও সাঈদ আনোয়ারের অর্জন প্রত্যাশামাফিক নয়। এর কারণ, তিনি নাকি চিন্তাভাবনায় বেশ দুর্বল ছিলেন, আচরণে ছিলেন নির্লিপ্ত। সবকিছুতে ঢিলেঢালা মনোভাবই তাঁকে পিছিয়ে দিয়েছে, ‘তাঁর নির্লিপ্ত আচরণ আমার ভালো লাগত না। সবকিছুতে ছিল ঢিলেঢালা। ফিটনেস নিয়ে যত্নশীল ছিল না। খেলাটা নিয়েও তাঁর চিন্তাভাবনা ছিল খুবই দুর্বল।’"
https://www.prothomalo.com/sports/football/0z47439wee,জিদানকে নিয়ে জ্বলা আগুনে ঘি ঢালল রিয়াল,"ফ্রান্সের সংবাদমাধ্যম আরএমসি স্পোর্টসকে একটি সাক্ষাৎকার দিয়েছেন ফ্রেঞ্চ ফুটবল ফেডারেশনের (এফএফএফ) সভাপতি নোয়েল গ্রায়েত। ফ্রান্স দলের কোচ হতে জিনেদিন জিদান যদি তাঁকে ফোন করতেন, তাহলে কী করতেন—এ প্রশ্নের উত্তরে নোয়েল যা বলেছেন, তাতেই আগুনটা লেগেছে।,গ্রায়েত বলেছেন, ‘আমি তার ফোন ধরতাম না। কী বলতাম? হ্যালো স্যার, এটা নিয়ে ভাববেন না, অন্য কোনো ক্লাবে যোগাযোগ করুন। দিদিয়েরের সঙ্গে আমি মাত্রই চুক্তিবদ্ধ হয়েছি। সে কী করবে, তা তার ব্যাপার। আমার এ নিয়ে মাথাব্যথা নেই। তার সঙ্গে কখনো দেখা হয়নি এবং দিদিয়েরের (দেশম) সঙ্গে বিচ্ছিন্ন হওয়া নিয়েও আমরা ভাবিনি। সে যেখানে খুশি, সেখানে যেতে পারে, সেটা ক্লাবে। ইউরোপে সে এমন অনেক ক্লাবই পাবে। বড় ক্লাব। কিন্তু জাতীয় দলের ব্যাপারটি বিশ্বাস করা কঠিন, আমার অন্তত এমন মনে হয়।’,কাতার বিশ্বকাপ ফাইনালে হেরে যাওয়া দেশমের সঙ্গে আগামী বিশ্বকাপ (২০২৬) পর্যন্ত চুক্তি করেছে ফ্রান্সের ফুটবল ফেডারেশন (এফএফএফ)। ২০২৪ সাল পর্যন্ত আগের চুক্তি থাকলেও দুই বছর মেয়াদ বাড়ানো হয়েছে। সংবাদমাধ্যমে গুঞ্জন আছে, জিদান ফ্রান্সের কোচ হতে চেয়েছিলেন বলে যুক্তরাষ্ট্রের কোচ হওয়ার প্রস্তাবে সাড়া দেননি। ফ্রান্সকে বিশ্বকাপ জেতানো কিংবদন্তি জিদান গত জুনেই বলেছিলেন, ‘আমি ফ্রান্সের কোচ হতে চাই। আশা করি, কোনো একদিন হব। কখন, সেটা অবশ্য আমার ওপর নির্ভর করছে না।’,জিদানকে ঘিরে সাম্প্রতিক সময়ে আরেকটি গুঞ্জন উঠেছে। ব্রাজিল জাতীয় দলের কোচ হতে পারেন তিনি! বিশ্বকাপের কোয়ার্টার ফাইনাল থেকে ব্রাজিলের বিদায়ের পর কোচের দায়িত্ব ছাড়েন তিতে। সেখানে জিদানকে দেখছেন অনেকেই। কারণ, ফ্রান্সের দরজা আপাতত বন্ধ। ফ্রান্স বিবেচনা না করার পর জিদানের সামনে ব্রাজিল জাতীয় দলের কোচ হওয়ার সম্ভাবনার কথাই তোলা হয়েছিল নোয়েল গ্রায়েতের সাক্ষাৎকারে। উত্তরে এফএফএফ সভাপতি যেভাবে কথা বলেছেন, তাতে জিদানের মতো কিংবদন্তির প্রতি সম্মানবোধের ছিটেফোঁটাও দেখছেন না অনেকে। ফ্রান্সের তারকা স্ট্রাইকার কিলিয়ান এমবাপ্পেই যেমন টুইটে বলেছেন, ‘কিংবদন্তিকে এভাবে অসম্মান করবেন না।’ পিএসজি তারকার এই সুরে সুর মিলিয়েছেন আরও অনেকেই।,নোয়েল গ্রায়েত পরে ক্ষমা চাইলেও অবশ্য কাজ হয়নি। ততক্ষণে ক্ষোভের আগুন যা জ্বলার, জ্বলে গেছে। জিদানের সাবেক ক্লাব রিয়াল মাদ্রিদ এ নিয়ে চড়া সুরে বিবৃতি দিয়েছে, ‘ফ্রেঞ্চ ফুটবল ফেডারেশনের সভাপতি নোয়েল গ্রায়েত বিশ্ব ফুটবলের কিংবদন্তি জিনেদিন জিদানকে নিয়ে যে দুর্ভাগ্যজনক মন্তব্য করেছে, রিয়াল মাদ্রিদের কাছে তা দুঃখজনক। এই মন্তব্যে বিশ্বের ফুটবলপ্রেমীদের খুব পছন্দের ব্যক্তিত্বের প্রতি সম্মানের অভাব ছিল। তাৎক্ষণিকভাবে ভুলটা শুধরে নেওয়ার অপেক্ষায় আছে আমাদের ক্লাব।’,ফ্রান্সকে ১৯৯৮ বিশ্বকাপ জিতিয়েছেন জিদান। ২০০৬ বিশ্বকাপের ফাইনালেও তুলেছেন। জিতেছেন ইউরোপিয়ান চ্যাম্পিয়নশিপও (ইউরো)। জুভেন্টাসে দুবার চ্যাম্পিয়নস লিগে রানার্সআপ হওয়ার পর ২০০১ সালে যোগ দেন রিয়াল মাদ্রিদে। সেখানেই জিতেছেন একটি চ্যাম্পিয়নস লিগ ও দুটি লা লিগা। স্প্যানিশ ক্লাবটিতে নিজেকে ক্লাবটির কিংবদন্তিতেও পরিণত করেন ব্যালন ডি’অরজয়ী সাবেক এই প্লে–মেকার। ২০১৬ থেকে রিয়ালে দুই মেয়াদে কোচের দায়িত্বপালন করে জিতেছেন টানা তিনটি চ্যাম্পিয়নস লিগ, লা লিগাও জিতেছেন দুবার। সর্বকালের অন্যতম সেরা ফুটবলারদের কাতারে জিদানের নামটা সহজেই উঠে আসে।,এমন এক কিংবদন্তির প্রতি সম্মান রেখে কথা না বলায় সমালোচনা হওয়াটাই স্বাভাবিক ছিল। ঘটেছেও ঠিক তাই। সাবেক ও বর্তমান ফুটবলারদের অনেকেই ক্ষোভ প্রকাশ করেছেন। গ্রায়েতকে জিদানের কাছে ক্ষমা চাইতে বলেন ফ্রান্সের ক্রীড়ামন্ত্রী এমিলি ওদিয়া–কাস্তেরা। শেষ পর্যন্ত জিদানের কাছে ক্ষমা চেয়ে গ্রায়েত বলেছেন, ‘মন্তব্যগুলোর জন্য আমি ক্ষমা প্রার্থনা করছি। যে মন্তব্যগুলোতে আমার দৃষ্টিভঙ্গির প্রতিফলন ছিল না, খেলোয়াড় ও কোচ বিষয়ে বিবেচনাও ছিল না।’,Real Madrid are unhappy with the 'lack of respect' towards Zinedine Zidane ð¤,জিদানকে নিয়ে দীর্ঘ বিবৃতিতে রিয়ালের পক্ষ থেকে আরও বলা হয়েছে, ‘বিশ্ব ও ইউরোপের চ্যাম্পিয়ন জিনেদিন জিদান তার দেশের প্রতিনিধিত্ব করে। খেলোয়াড় ও কোচ হিসেবে সে প্রমাণিত এবং ফুটবলের মূল্যবোধগুলো ধারণ করে। ফ্রেঞ্চ ফুটবল ফেডারেশনের প্রধান যে বিবৃতি দিয়েছে, তার (জিদান) মতো কারও সঙ্গে সেটি বেমানান। এমন পদে থাকা ব্যক্তির সঙ্গেও এমন কথা যায় না। ঠিক যেভাবে তিনি আমাদের অধিনায়ক, ফ্রান্সের হয়ে নেশনস লিগ চ্যাম্পিয়ন, বর্তমান ব্যালন ডি’অরজয়ী এবং পাঁচবার চ্যাম্পিয়নস লিগজয়ী করিম বেনজেমাকে নিয়েও এমন কথা বলেছেন।’"
https://www.prothomalo.com/opinion/column/cidety49e4,কোন দেশের সঙ্গে কী স্বার্থ বাংলাদেশের,"বর্তমানে সব দেশই কোনো না কোনোভাবে অন্য দেশের ওপর নির্ভরশীল। কেউ রাজনৈতিক, কেউবা অর্থনৈতিকভাবে। বাংলাদেশ যেহেতু মধ্যম আয়ের দেশ হয়ে উঠছে এবং এই দেশ কোনো খাতেই প্রায় স্বাবলম্বী নয়, তাই আমাদের নির্ভরশীলতা অনেক বেশি। রাজনৈতিকভাবে সরকারের অনেক বন্ধু রাষ্ট্র থাকলেও আমি এই লেখাতে আমরা অর্থনৈতিকভাবে কোন কোন দেশের ওপর নির্ভরশীল, তা দেখানোর চেষ্টা করব।, এ লেখার জন্য উপাত্ত খুঁজতে গিয়ে আমি সবচেয়ে বেশি যে সমস্যায় পড়েছি, তা সরকারি বিভিন্ন বিভাগের মধ্যে তথ্য-উপাত্তের মিল না থাকা। আমাদের দেশ ডিজিটাল থেকে স্মার্ট হতে যাচ্ছে, কিন্তু নিজেদের মধ্যে সমন্বয়ের অভাব চরম দৃষ্টিকটু।,প্রথমেই দেখি, আমাদের বিনিয়োগে কোন দেশ সবচেয়ে বেশি এগিয়ে। ২০২২ সালের ৪ আগস্ট মার্কিন দূতাবাস ঢাকা বাংলাদেশ ব্যাংকের এফআইডি ম্যানেজম্যান্ট সেল এবং পরিসংখ্যান বিভাগের বরাত দিয়ে একটা পোস্ট করে। যেখানে বলা হয়, বাংলাদেশের বিনিয়োগকারী এক নম্বর দেশ যুক্তরাষ্ট্র। দুই নম্বরে আছে যুক্তরাজ্য। মার্কিন স্টেট ডিপার্টমেন্ট থেকে প্রকাশিত ২০২২ সালের ইনভেস্টমেন্ট ক্লাইমেট স্টেটমেন্টের বাংলাদেশ অংশেও একই রকম কথা লেখা আছে। ,যুক্তরাষ্ট্রের বিনিয়োগ সারা দেশের ২০ শতাংশের মতো। তালিকার পঞ্চম স্থানে রয়েছে চীন। যুক্তরাষ্ট্র এখানে ইউনাইটেড নেশন্স কনফারেন্স অন ট্রেড অ্যান্ড ডেভেলপমেন্টের ডেটাও ব্যবহার করেছেন। কিন্তু বাংলাদেশ দূতাবাস ওয়াশিংটনের ওয়েবসাইটে যুক্তরাষ্ট্রকে দ্বিতীয় বিনিয়োগকারী বলে, প্রথম বলা হয়েছে যুক্তরাজ্যকে। এখানেই কথা শেষ হয়ে গেলে কথা ছিল। বাংলাদেশ ইনভেস্টমেন্ট ডেভেলপমেন্ট অথোরিটি (বিডা) ২০২২ সালের ১৫ জুন বলেছে, বাংলাদেশের সবচেয়ে শীর্ষ বিনিয়োগকারী চীন। তারা সম্ভবত প্রস্তাবনাগুলোকেও বিনিয়োগের মধ্যে নিয়ে এসেছে। এ ব্যাপারে আশা করি ভবিষ্যতে আরও তথ্য পাওয়া যাবে।,বাংলাদেশের ইকোনমিক রিলেশন ডিভিশনের ওয়েবসাইট অনুসারে, স্বাধীনতার পর ২০২০-২১ সাল পর্যন্ত রাষ্ট্র হিসেবে সবচেয়ে বেশি অনুদান দিয়েছে জাপান। এরপরই আসে যুক্তরাষ্ট্র ও যুক্তরাজ্য, যদিও যৌথ হিসেবে ইউরোপীয় ইউনিয়নের মিলিত অনুদান সবচেয়ে বেশি। ভারতের অনুদান থাকলেও চীন-রাশিয়ার অবস্থান এখানে গৌণ। (আমি এখানে শুধু দেশের কথা আলোচনা করছি, আমাদের দেশের বর্তমান অবস্থানের জন্য অনেক সংগঠনেরও অবদান আছে। যেমন এডিবি, ইউএন, আইডিএ, বিশ্বব্যাংক, আইএমএফ ইত্যাদি)। যখন ঋণের কথা আসে, এই অবস্থান বদল হয়ে যায়। ঋণ দেওয়াতে জাপানের পর পর্যায়ক্রমে আসে রাশিয়া, চীন, ভারতের কথা। যে টাকা বাংলাদেশে এসেছে, সেই হিসাব নিয়ে এই ডেটা। প্রতিজ্ঞা করা ঋণ দেশে এলে চীন আরও এগিয়ে যাবে।,বাংলাদেশের বিদেশি ঋণ শোধ করা নিয়ে অনেক কথা হচ্ছে। এখানে জাপান এবং অন্যান্য প্রতিষ্ঠানের লোনের শর্ত সহজ হলেও চীন, রাশিয়া বা ভারতের ঋণের শর্ত বেশ কঠিন (প্রথম আলো, আগস্ট ১, ২০২২)। আর তাদের বেশির ভাগ ঋণ বিদ্যুৎকেন্দ্র উৎপাদনে ব্যবহার হওয়ায় সরকারের ক্যাপাসিটি চার্জও টানতে হবে। আবার এ ঋণ করা প্রজেক্টগুলোর ম্যাটেরিয়াল এবং মানবসম্পদও সেই সেই দেশ থেকে আনতে হয়, যে কারণে ওই সব দেশের ব্যবসাও হয়, কিন্তু আমাদের নিজেদেরও সক্ষমতা তৈরি হয় না। নিজেদের সক্ষমতা বৃদ্ধির কোনো ধারা বেশির ভাগ চুক্তি বা টেন্ডারে থাকে অনুপস্থিত। এর মধ্যে জাপান তাদের প্রজেক্টে কম খরচে করে সেই টাকা ফেরত দিলেও বাকিদের প্রজেক্টগুলোর সময় বেশি লাগে, প্রাক্কলিত ব্যয়ের থেকে খরচও অনেক বেশি হয়।,এখানে একটা কথা বলে নিই,, বাংলাদেশের বিনিয়োগ জিডিপি অনুপাত ০.৭৭%, যা এশিয়ার মধ্যে সর্বনিম্ন। সরকার এই অবস্থা পরিবর্তন করতে চাচ্ছে, তাই বলে ঋণ এবং অনুদানের টাকা যেন বিনিয়োগের সঙ্গে না দেখানো হয়।,এখন আসি রপ্তানি-আমদানিতে কে কে আমাদের সহযোগী? ২০২১-২২ সালের তথ্যমতে, যুক্তরাষ্ট্রে আমাদের মোট রপ্তানির ২০ শতাংশ যায়। ইউরোপীয় ইউনিয়নের দেশগুলোতে যায় মোট রপ্তানির ৪৪.৬ শতাংশ। মোট রপ্তানির ৭০ ভাগের বেশি যায় উত্তর আমেরিকা ও ইউরোপের দেশগুলোতে। আমদানি ক্ষেত্রে পুরোই বিপরীত। ,আগেই বলেছিলাম, এই দেশ আমদানিনির্ভর জনবহুল দেশ হওয়াতে অনেক দেশই ব্যবসায়ে উৎসাহী হয়। ২০১৮-১৯-এর তথ্যমতে, দেশের মোট আমদানির ২৬ শতাংশ আসে চীন থেকে এবং ১৫ শতাংশ আসে ভারত থেকে। কিন্তু এই দুই দেশেই আমাদের রপ্তানি অতি নগণ্য। তার থেকে বড় বাস্তবতা, ২০২১-২২-এ আমাদের বাণিজ্য ঘাটতি ৩৩ বিলিয়ন ডলার, যা আমাদের পরনির্ভরশীলতাই প্রকাশ করে।,বাংলাদেশের সিংহভাগ রেমিট্যান্স আসে মধ্যপ্রাচ্য থেকে। বিএমইটির তথ্যমতে, বাংলাদেশের সবচেয়ে বেশি রেমিট্যান্স আসে সৌদি আরব থেকে, এরপর আরব আমিরাত, সিংহভাগই মধ্যপ্রাচ্য থেকে। আর বাংলাদেশ থেকে রেমিট্যান্স যাওয়ার সরকারি ডেটা খুব বেশি পাওয়া যায় না। কিন্তু বিশ্বের সবচেয়ে বেশি রেমিট্যান্স আয়কারী দেশ ভারতের চতুর্থ রেমিট্যান্স প্রদানকারী দেশ বাংলাদেশ। ২০১৫ সালেই যার পরিমাণ ছিল ৪ বিলিয়ন ডলারের মতো, যা এখন বেড়ে যাওয়ার কথা।,আমাদের দেশের অনেক ছেলেমেয়েই এখন উচ্চশিক্ষার জন্য বিদেশে যাচ্ছে। বিদেশে যাওয়া শিক্ষার্থীদের পছন্দের দেশগুলো হচ্ছে মালয়েশিয়া, যুক্তরাষ্ট্র, অস্ট্রেলিয়া, কানাডা, যুক্তরাজ্য। তাদের বেশির ভাগেরই চেষ্টা থাকে সেসব দেশেই থেকে যাওয়া।,মেধা পাচার রোধে দেশে কোনো ব্যবস্থাই দেখা যায় না। একদিন হয়তো এসব উচ্চ শিক্ষিতরাই দেশকে এগিয়ে নেবে। দেশের চিকিৎসার মান সন্তোষজনক না হওয়াতে এ দেশের এক শ্রেণির মানুষ ভারতে চিকিৎসার জন্য যায়, যার মূল্যমান ২০১৬ সালের হিসাবে ৫ হাজার কোটি টাকার ওপরে, যা এখন অনেক বেড়েছে। এই টাকা দেশের চিকিৎসাব্যবস্থা উন্নয়নে চার বা পাঁচ বছর খরচ করলেই কিন্তু আমাদের সবার জন্য একটা ভালো চিকিৎসাব্যবস্থা গড়ে ওঠে।,মধ্য আয়ের দেশ হওয়াতে আমাদের অনুদান কমে আসছে, রপ্তানিতেও অনেক কোটা কমে যাবে, এদিকে ক্রেডিট রেটিং কমে যাওয়াতে আমাদের সহজ লোন পাওয়াও কঠিন হয়ে যাবে। এ অবস্থায় আমাদের দেশে বিনিয়োগকারী, অনুদানকারী এবং রপ্তানিকারী দেশগুলোর সঙ্গে সুসম্পর্ক বজায় রাখা খুবই জরুরি। এখনকার বিশ্বব্যবস্থায় দেশে দেশে সম্পর্ক গড়ে ওঠে পারস্পরিক স্বার্থের ভিত্তিতে, কোনো দেশ সারা জীবনের জন্য শত্রু বা মিত্র হয় না, কেউ কখনো আজীবন ঋণীও থাকে না।,যেকোনো দেশের সঙ্গে আলোচনাতে আমাদের স্বার্থ যাতে অক্ষুণ্ন থাকে সেদিকে নজর রাখা উচিত। কারণ, একটা ভুল সিদ্ধান্তের জের দেশের কমপক্ষে ২০ বছর টানা লাগে।, একটি বিদেশি কোম্পানির কান্ট্রি ডিরেক্টর, বিজনেস ডেভেলপমেন্ট কনসালট্যান্ট এবং সাবেক রিসার্চ ফেলো।,ই-মেইল: "
https://www.prothomalo.com/bangladesh/8ko3zlhupg,নদের জমি বেচছেন কৃষক লীগ নেতা ,"২০২০ সালে কুড়িগ্রামের চাকিরপশার নদের ২২ জন অবৈধ দখলদারের তালিকা করে জেলা প্রশাসন। সেই তালিকা জাতীয় নদী রক্ষা কমিশনকে পাঠিয়ে বলা হয়েছিল, দখলদারদের উচ্ছেদপ্রক্রিয়া চলমান রয়েছে। কিন্তু দুই বছর পর দেখা গেল, দখল উচ্ছেদ তো হয়নি, উল্টো নদের জমি এখন বেচাকেনা হচ্ছে।,চাকিরপশার নদটি মূলত তিস্তা নদীর উপনদ। এটি বুড়িতিস্তা নদীর উজানের অংশ। নদটির উৎপত্তিস্থল রাজারহাট উপজেলার সদর ইউনিয়নের ইটাকুড়ি নামক নিম্নাঞ্চল থেকে।,স্থানীয় লোকজন জানান, চাকিরপশারের প্রস্থ কোথাও কোথাও ছিল প্রায় এক কিলোমিটার। ২৫-৩০ বছর আগেও এ নদের পানি গিয়ে ব্রহ্মপুত্রে পড়ত। এখন এ নদ উলিপুর উপজেলার থেতরাইয়ে তিস্তা নদীতে গিয়ে মেশে।,নদপারের বাসিন্দাদের অভিযোগ, একসময়ের খরস্রোতা চাকিরপশার নদের জমির বড় অংশটি দখল হয়ে গেছে। নদে অর্ধশত পুকুর করেছেন স্থানীয় আওয়ামী লীগ, বিএনপি ও জাতীয় পার্টির নেতারা। এক একটি পুকুর ৫ থেকে ২৫ একর আয়তনের।,স্থানীয় কিছু ধর্মীয় প্রতিষ্ঠান ও রাজারহাটের মীর ইসমাইল হোসেন কলেজের বিরুদ্ধেও নদের জমি দখল ও পুকুর বানানোর অভিযোগ রয়েছে।,২০২০ সালের ১২ আগস্ট প্রথম আলোয় চাকিরপশার নদের দখলচিত্র নিয়ে সরেজমিন প্রতিবেদন প্রকাশিত হয়েছিল।,জেলা প্রশাসনের করা ওই তালিকায় নদের দখলদারদের মধ্যে রয়েছেন রাজারহাটের বিএনপি নেতা ও সাবেক উপজেলা পরিষদদের চেয়ারম্যান হাবিবুল্লাহর ছেলে আহসান হাবীব, সদর ইউনিয়নের সাবেক চেয়ারম্যান জাতীয় পার্টির নেতা পনির উদ্দিনের ছেলে বাবলু মিয়া, বর্তমান উপজেলা পরিষদ চেয়ারম্যান জাহিদ ইকবাল সোহরাওয়ার্দী, উপজেলা কৃষক লীগের সাবেক সভাপতি মেজর (অব.) ইউনুছ আলী প্রমুখ।,খোঁজ নিয়ে জানা গেছে, রাজারহাট সদর ইউনিয়নের পাঠানহাটে চাকিরপশার নদের ৩৪ একর জমিতে ছয়টি পুকুর তৈরি করেন উপজেলা কৃষক লীগের সাবেক সভাপতি ইউনুছ আলী। এই জমিতে প্রাচীর দিয়ে তিনি গড়ে তোলেন কৃষি খামার। তবে স্থানীয় বাসিন্দারা জানান, ইউনুছ আলী সম্প্রতি নদের এসব জমি বিক্রি করেছেন।,জানা গেছে, ২০১০ সালে বেসিক ব্যাংকের রংপুর শাখা থেকে এই জমি দেখিয়ে ১ কোটি ৬০ লাখ টাকা বন্ধকি ঋণ (মর্টগেজ) নেন ইউনুছ আলী। এখন বেসিক ব্যাংক ও ইউনুছ আলী উভয়ের সম্মতিতেই এই জমি বিক্রি করা হচ্ছে।,ইউনুছ আলীর ভাষ্যমতে, তিনি ২ কোটি ৭৫ টাকা মূল্যে এই জমি বিক্রি করেছেন সাফা গ্রুপ অব ইন্ডাস্ট্রিজের কাছে। কিন্তু নদের জমি বিক্রি করলেন কীভাবে, জানতে চাইলে ইউনুছ আলী বলেন, ‘এটা নদীর জমি কি না জানি না। এটি বিলশ্রেণির ছিল। আমি এগুলোর মালিক।’,তবে স্থানীয় জেলে আবুল কালাম বলেন, ইউনুছ আলীর দখল করা এই জায়গা ছিল নদীর মূল প্রবাহ। কিছু জমির নিচু অংশে ধান চাষ হতো। ইউনুছ আলী প্রভাব খাটিয়ে নদীর এ জায়গা দখল করে নিয়েছেন।,গত ২২ ডিসেম্বর দেখা যায়, ইউনুছ আলীর দখল করা জমিতে কৃষি খামার করা হয়েছে। সেখানে ফটকে লেখা, ‘ক্রয়সূত্রে এই সম্পত্তির মালিক জনাব আব্দুস সোবহান ফারুক, চেয়ারম্যান, সাফা গ্রুপ অব ইন্ডাস্ট্রিজ। জমির পরিমাণ ৩৪ (চৌত্রিশ) একর।’ সাফা গ্রুপ অব ইন্ডাস্ট্রিজের চেয়ারম্যান আব্দুস সোবহানও ব্যাংকের মাধ্যমে জমি ক্রয়ের দাবি করেন।,বেসিক ব্যাংকের রংপুর শাখার ব্যবস্থাপক আব্দুল কুদ্দুস সরকার বলেন, ইউনুছ আলীর আগ্রহে তাঁরা জমি বিক্রির জন্য ক্রেতার সঙ্গে বায়না করেছেন। কীভাবে নদের জমি বিক্রি করছেন, প্রশ্ন করা হলে তিনি বলেন, ‘আমি এত কিছু জানি না।’,রাজারহাটের উপজেলা নির্বাহী কর্মকর্তা (ইউএনও) ও উপজেলা নদী রক্ষা কমিটির সভাপতি নূরে তাসনিম প্রথম আলোর কাছে দাবি করেন, জমি কেনাবেচার বিষয়টি তাঁর জানা নেই।,জাতীয় নদী রক্ষা কমিশন গত দুই বছরে দখলদার উচ্ছেদের তাগিদ দিয়ে ছয়বার জেলা প্রশাসনকে চিঠি দেয়। এখন নদের জমি বিক্রির বিষয়ে দৃষ্টি আকর্ষণ করা হলে জাতীয় নদী রক্ষা কমিশনের সাবেক চেয়ারম্যান মুজিবুর রহমান হাওলাদার প্রথম আলোকে বলেন, চাকিরপশার নদের জমি বিক্রির বিষয়টি খুবই দুঃখজনক। নদ-নদী জনগণের সম্পত্তি, যা কোনোভাবেই হস্তান্তরযোগ্য নয়।,সম্প্রতি চাকিরপশার নদকে বদ্ধ জলাশয় দেখিয়ে আগামী ১৪৩০ সনের জন্য ইজারার বিজ্ঞপ্তি দিয়েছে জেলা প্রশাসন। ১৪২৮–১৪২৯ সনেও একদল অ–মৎস্যজীবীকে বন্দোবস্ত দেওয়া হয়েছিল। পরে স্থানীয় বাসিন্দাদের দাবির মুখে এই ইজারা বাতিল করা হয়। যদিও দখলদারদের বাধায় স্থানীয় মানুষ ও মৎস্যজীবীরা নদে নামতে পারেননি।,নদ সুরক্ষা কমিটির নেতাদের অভিযোগ, ২০২০ সালের ২৩ আগস্ট চাকিরপশারকে জলমহাল হিসেবে ইজারা না দিতে কুড়িগ্রামের জেলা প্রশাসককে নির্দেশনা দেয় ভূমি মন্ত্রণালয়ের সায়রাত শাখা। জাতীয় নদী রক্ষা কমিশনের সরেজমিন তদন্ত প্রতিবেদনেও বন্দোবস্ত না দেওয়ার কথা বলা হয়।,চাকিরপাশার নদ সুরক্ষা কমিটির আহ্বায়ক খন্দকার আরিফ অভিযোগ করে বলেন, জেলা প্রশাসন অবৈধ দখল উচ্ছেদে আন্তরিক নয়। বরং ভূমি অফিসের কিছু কর্মকর্তা-কর্মচারীর সহযোগিতায় এসএ রেকর্ডে নদের বেশ কিছু জমি দখলদারদের নামে রেকর্ডভুক্ত হয়েছে। দখলদারদের নামে জমির নামজারিও হয়েছে। এখন নদের জমি হরদম বেচাকেনা চলছে, ইজারাও দেওয়া হচ্ছে। নদের মতো প্রবাহমান একটি জীবন্ত সত্তাকে মেরে ফেলা হচ্ছে।,তবে জেলা প্রশাসক মোহাম্মদ সাইদুল আরীফ মুঠোফোনে প্রথম আলোকে বলেন, তিনি সম্প্রতি কুড়িগ্রামে যোগ দিয়েছেন। চাকিরপশার নদ নিয়ে জটিলতার বিষয়টি তাঁর জানা ছিল না। ইজারা বন্ধের জন্য তিনি ভূমি মন্ত্রণালয়কে চিঠি দিয়েছেন। তাঁর দাবি, সব জটিলতা কাটিয়ে চাকিরপশার নদকে দখলমুক্ত করা হবে।"
https://www.prothomalo.com/lifestyle/recipe/r2qynr5e04,ঘন ঝোলে রেশমি কাবাব,"শীতের রাতে রুটি বা ভাতের সঙ্গে ভালো লাগবে ঘন ঝোলের রেশমি কাবাব। রেসিপি দিয়েছেন শুভাগতা দেবাশীষ, মুরগির বুকের মাংস আধা কেজি, টক দই ২ টেবিল চামচ, সাদা গোলমরিচের গুঁড়া ১ চা-চামচ, আদাবাটা ১ চা-চামচ, রসুনবাটা ১ চা-চামচ, লবণ স্বাদমতো, ফ্রেশ ক্রিম ১ টেবিল চামচ, ক্রিম চিজ ২ চা-চামচ, কাঁচামরিচবাটা স্বাদমতো, মাখন বা ঘি ১ টেবিল চামচ ও কাজুবাদামবাটা ১ টেবিল চামচ। , বুকের মাংসগুলো কিউব করে কেটে নিন। কাবারের সব মসলা দিয়ে কমপক্ষে ১ ঘণ্টা মেখে রাখতে হবে। শিকে গেঁথে নিন। কাবাব চুলা বা তাওয়ার ওপরে দিয়ে না হওয়া পর্যন্ত রেখে দিন। কিছুক্ষণ পরপর ঘুরিয়ে দিন, প্রয়োজনে তেল ব্রাশ করে দিন কাবারের ওপর। , পেঁয়াজকুচি ১ কাপ, কাজুবাদাম ১৩ থেকে ১৪ টি, টমেটো পিউরি আধা কাপ, কাশ্মীরি মরিচের গুঁড়া ১ চা-চামচ, মাখন ৪ টেবিল চামচ, লবণ স্বাদমতো, চিনি সামান্য, আদাবাটা ১ টেবিল চামচ, রসুনবাটা ১ টেবিল চামচ, লাল মরিচের গুঁড়া ১ চা-চামচ ও গরমমসলার গুঁড়া আধা চা-চামচ।, কড়াইতে ২ টেবিল চামচ মাখন বা তেল দিয়ে পেঁয়াজকুচি দিন। ২ থেকে ৩ মিনিট ভাজতে হবে। এরপর কাজুবাদাম দিন। সব বাটা ও গুঁড়া মসলা দিয়ে দিন। কিছুক্ষণ নাড়াচাড়া করে টমেটো পিউরি দিতে হবে। প্রয়োজনমতো পানি দিয়ে নামিয়ে ফেলুন। এরপর ব্লেন্ডারে দিয়ে এই মসলা ব্লেন্ড করে নিন। ব্লেন্ড করা হলে ছাঁকনি দিয়ে ছেঁকে নিতে হবে। কড়াইতে মাখন দিয়ে ছেঁকে নেওয়া গ্রেভি দিয়ে দিন। এবার কাবাবগুলো দিয়ে দিন। সামান্য পানি দিন। ঘন ঝোল থেকে তেল ছাড়লে নামিয়ে ফ্রেশ ক্রিম ছড়িয়ে পরিবেশন করুন।"
https://www.prothomalo.com/lifestyle/interior/wfa0cvbg6n,ঘর অনুযায়ী বেছে নিতে হবে রং,"ঘরের আকার, রোদের আসা-যাওয়া, ঘরের ব্যক্তি আর কাজ—এসব বিবেচনা করে রং বেছে নিতে হবে।,ঘরের আকার, রোদের আসা-যাওয়া, ঘরের ব্যক্তি আর কাজ—এসব বিবেচনা করে রং বেছে নিতে হবে।,নভেম্বর থেকে জুন—দেয়াল রং করার আদর্শ সময়। কারণ, এ সময় বাতাসের আর্দ্রতা থাকে কম। আবার বৃষ্টিও একেবারে হয় না বললেই চলে। ফলে দেয়াল থাকে শুষ্ক আর আর্দ্রতামুক্ত। তাই দেয়াল রং করাতে চাইলে বর্ষা মৌসুমের আগেই উদ্যোগ নিতে পারেন।তবে মনে রাখবেন, রং একবার করা হয়ে গেলে সহজে তা পরিবর্তন করা যাবে না। তাই রং করার আগে কিছু বিষয় মাথায় রাখা উচিত। ,স্থাপত্যবিষয়ক প্রতিষ্ঠান মেটামরফিকের স্থপতি ফারাহ মৌমিতা জানান, ঘরের ভেতরে বা বাইরে, যেখানেই রং করেন না কেন, সেটা বেশ ব্যয়বহুল। তাই হুট করে রং নির্বাচন না করে, সেটা নিয়ে চিন্তাভাবনা করা উচিত। দোকানে যে রং ভালো লাগবে, সেটা আপনার দেয়ালে না–ও ভালো লাগতে পারে। তাই রং করার আগে দেয়ালের ছোট একটি অংশে রং করে যাচাই করে নিতে পারেন। এভাবে পরীক্ষা করে নিলে রং নির্বাচনটা যথাসম্ভব নিখুঁত হবে। বিশেষ কোনো থিমে রং করবেন কি না, তা–ও ভাবতে হবে। ঘরের আকার, রোদের আসা-যাওয়া, ঘরের ব্যক্তি আর কাজ—এসব বিবেচনা করে রং বেছে নিতে হবে।,আবার ঘরের আসবাবের কথা মাথায় না রেখেই অনেক সময় আমরা ঘরের জন্য রং নির্বাচন করে ফেলি। ঘরের আসবাবের সঙ্গে যায় এমন রং বেছে নেওয়া উচিত। প্রতিটা ঘরের আলাদা আবহ থাকে। একই ঘরে একাধিক রং ব্যবহার করতে চাইলে, সেটাও খুব সাবধানতার সঙ্গে করতে হবে। কেননা একাধিক রঙের ব্যবহারে ঘর দেখতে বড় বা ছোট লাগতে পারে। ঘরের সিলিংয়ের রং নিরপেক্ষ হওয়া উচিত। সিলিংয়ে সাদা বা দেয়ালের রং থেকে হালকা রং ব্যবহার করলে ঘর উজ্জ্বল দেখায়। ঘরে যদি যথেষ্ট আলো–বাতাস প্রবেশ করে, তাহলে হালকা বা গাঢ় রং বেছে নেওয়া যেতে পারে। কিন্তু ঘরের অবস্থান যদি এমন হয় যে খুব বেশি দিনের আলো ঢুকতে পারে না, সে ক্ষেত্রে উজ্জ্বল রং ব্যবহার করতে পারেন।,ঘরের প্রধান দরজা দিয়ে আমরা ক্লান্ত হয়ে ঘরে ঢুকি কিংবা সতেজ হয়ে বের হই। তাই প্রধান দরজার আশপাশে উজ্জ্বল রং যেমন হলুদ, কমলা, ম্যাজেন্টা, হলদে সবুজের মতো রংগুলো ব্যবহার করতে পারেন। কালো, নীল, ধূসর—এ ধরনের রং এখানে এড়িয়ে যাওয়াই ভালো। ,ড্রয়িংরুম বা বসার ঘর একটি বাড়ির মূল আকর্ষণ। তাই ড্রয়িংরুমটা রুচিশীল রঙে রাঙানো জরুরি। এ ক্ষেত্রে গোলাপ রঙের গোলাপি, ওশান গ্রিন, ফ্রেঞ্চ ধূসর, বেগুনি, ক্রিম কালার ও লেমন ইয়েলো হতে পারে ভালো রং। পুরো ঘরে এই রং না লাগিয়ে একাংশেও ব্যবহার করতে পারেন। চিকন একটা লাইন চলে যেতে পারে লম্বালম্বি বা আড়াআড়ি। এই উজ্জ্বল রংগুলো মনকে উজ্জীবিত ও সতেজ করে তোলে।,হলুদ বা কমলার মতো উষ্ণ, উজ্জ্বল রংগুলো আমাদের ক্ষুধা বাড়াতে সাহায্য করে। তাই বিভিন্ন রেস্তোরাঁর দেয়ালে সাধারণত এই রংগুলোকে গুরুত্ব দেওয়া হয়। আবার হইহুল্লোড়, আড্ডা এগুলো খাবার ঘরেই বেশি হয়। তাই খাবার ঘরের যেকোনো উজ্জ্বল রঙের ব্যবহার সুন্দর অনুষঙ্গ হিসেবে কাজ করে।,হলুদ বা কমলার মতো উষ্ণ, উজ্জ্বল রংগুলো আমাদের ক্ষুধা বাড়াতে সাহায্য করে। তাই বিভিন্ন রেস্তোরাঁর দেয়ালে সাধারণত এই রংগুলোকে গুরুত্ব দেওয়া হয়। আবার হইহুল্লোড়, আড্ডা এগুলো খাবার ঘরেই বেশি হয়। তাই খাবার ঘরের যেকোনো উজ্জ্বল রঙের ব্যবহার সুন্দর অনুষঙ্গ হিসেবে কাজ করে।,দিন শেষে বেডরুম বা শোবার ঘরটাই আপনার একান্ত স্বস্তির জায়গা। তাই শোবার ঘরের জন্য হালকা, সতেজ, শান্তি ও স্নিগ্ধ আমেজ আনে, এমন রং বেছে নেওয়া উচিত। এ ক্ষেত্রে সাদা, চাঁপা সাদা, হালকা ভায়োলেট, হালকা সবুজ, আকাশি নীল, ফ্রেঞ্চ ধূসর, ক্রিম ইত্যাদি শীতল রং দেওয়া যায়। এ ধরনের রং মনে আনে শান্তি আর স্বস্তি। তাই শোবার ঘরে এই রংগুলোরই বেশি ব্যবহার হয়। ,ছোট শিশুদের ঘরের রং বাছাইয়ে সতর্কতা অবলম্বন করা উচিত। কারণ, রং বাচ্চাদের মনের ওপর প্রভাব ফেলে অনেক বেশি। বাচ্চাদের ঘরে রং করার আগে তার সঙ্গে কথা বলে পছন্দ বুঝে নেওয়া যেতে পারে। শিশুর পছন্দের কোনো চরিত্র থাকলে সেটা আঁকিয়ে নিতে পারেন দেয়ালে। তবে এখানে এমন চরিত্রই আঁকা উচিত, যা শিশুর পছন্দের তালিকায় বেশ কয়েক বছর থাকবে।,বাড়ির অফিসের জন্য ছাই রঙের বিভিন্ন শেড আদর্শ। গাঢ় নীল রং কম্পিউটার বা ল্যাপটপের প্রেক্ষাপটে ভালো লাগবে। আবার সবুজ, শেওলা অথবা বাঙ্গি রঙের শেডগুলোও ভালো লাগবে।,রান্নাঘরে সূর্য বা প্রাকৃতিক আলোর প্রবেশ নিশ্চিত করা খুবই জরুরি। পর্যাপ্ত সূর্যের আলো না পাওয়া গেলে সাদা রংই ভালো। রান্নাঘরে গাঢ় রঙের ব্যবহার এড়িয়ে যাওয়াই ভালো হবে।"
https://www.prothomalo.com/education/study/84zkjv48tc,অষ্টম শ্রেণি – বিজ্ঞান | অধ্যায় ২ : বহুনির্বাচনি প্রশ্ন (৩১-৪০),"অষ্টম শ্রেণির পড়াশোনা,৩১. বংশগতির ধারা অব্যাহত রাখে যে কোষ বিভাজন—, i. মিয়োসিস, ii. মাইটোসিস, iii. অ্যামাইটোসিস, নিচের কোনটি সঠিক?, ক. i খ. i ও ii , গ. i ও iii ঘ. i, ii ও iii,৩২. কোনটিতে অ্যামাইটোসিস বিভাজন দেখা যায়?, ক. ধানে খ. গমে , গ. ভুট্টায় ঘ. ইস্টে,৩৩. মাইটোসিস বিভাজন হয়—, i. প্রাণীর দেহকোষে, ii. সপুষ্পক উদ্ভিদের পরাগধানিতে, iii. ভ্রূণের পরিবর্তনের সময়, নিচের কোনটি সঠিক?, ক. i ও ii খ. i ও iii , গ. ii ও iii ঘ. i, ii ও iii,৩৪. মিয়োসিস বিভাজন ঘটে—, i. প্রাণীর দেহকোষে, ii. প্রাণীর শুক্রাশয়ে, iii. উদ্ভিদের ডিম্বকে, নিচের কোনটি সঠিক?, ক. i ও ii খ. i ও iii , গ. ii ও iii ঘ. i, ii ও iii,৩৫. কোন কোষে ক্রোমোজোমের সংখ্যা অর্ধেক হয়ে যায়?, ক. জনন কোষ খ. অপত্য কোষ, গ. উদ্ভিদ কোষ ঘ. প্রাণিকোষ,৩৬. নিউক্লিয়াসের বিভাজনকে কী বলে?, ক. ক্যারিওকাইনেসিস , খ. মাইটোসিস, গ. মিয়োসিস , ঘ. টেলোফেজ,৩৭. মিয়োসিসে ক্রোমোজোম কয়বার বিভক্ত হয়?, ক. একবার খ. দুইবার, গ. তিনবার ঘ. চারবার,৩৮. মিয়োসিসে নিউক্লিয়াস কয়বার বিভক্ত হয়?, ক. দুইবার খ. তিনবার, গ. চারবার ঘ. পাঁচবার,৩৯. মানুষের চোখের রং কিসের দ্বারা নিয়ন্ত্রিত হয়?, ক. জিন খ. আরএনএ, গ. ডিএনএ ঘ. স্নেহ,৪০. অ্যাস্টর রশ্মির আবির্ভাব ঘটে কোথায়?, ক. সেন্ট্রিওলে খ. মেটাফেজে, গ. ক্রোমাটিডে ঘ. অপত্য কোষে, ৩১.ক ৩২.ঘ ৩৩.খ ৩৪.গ ৩৫.খ ৩৬.ক ৩৭.ক ৩৮.ক ৩৯.ক ৪০.ক, সরকারি রূপনগর মডেল স্কুল অ্যান্ড কলেজ, ঢাকা"
https://www.prothomalo.com/world/middle-east/zuvxlyike8,ইরানে ফাঁসিতে ঝোলার হুমকিতে যাঁরা,"নীতি পুলিশের হেফাজতে থাকা অবস্থায় কুর্দি তরুণী মাসা আমিনির মৃত্যুকে কেন্দ্র করে ইরানে প্রায় চার মাস ধরে সরকারবিরোধী বিক্ষোভ চলছে। অপর দিকে দেশটির সরকার বিক্ষোভকারীদের গ্রেপ্তার করে বিচারের মুখোমুখি করছে। সবশেষ গতকাল সোমবার নতুন করে তিনজনকে মৃত্যুদণ্ড দেওয়ার কথা জানিয়েছে ইরানের বিচার বিভাগ। এ নিয়ে এখন পর্যন্ত বিক্ষোভে সংশ্লিষ্ট ঘটনায় ১৭ জনকে মৃত্যুদণ্ড দেওয়া হয়েছে। এর মধ্যে আছেন চিকিৎসক, র‌্যাপার, কারাতে চ্যাম্পিয়ন, নাপিত ও অভিনেতা। মৃত্যুদণ্ডপ্রাপ্ত ব্যক্তিদের মধ্য থেকে গত ডিসেম্বরে তড়িঘড়ি দুজনের ফাঁসি কার্যকর করা হয়। ৭ জানুয়ারি আরও দুজনের একই পরিণতি হয়। মানবাধিকার সংগঠন অ্যামনেস্টি ইন্টারন্যাশনাল বলছে, মৃত্যুদণ্ডপ্রাপ্ত ব্যক্তিদের অনেকে ফাঁসি কার্যকর হওয়ার ঝুঁকিতে আছেন।,অ্যামনেস্টি ইন্টারন্যাশনালসহ বিভিন্ন সূত্র থেকে পাওয়া তথ্যের ভিত্তিতে ইরানে মৃত্যুদণ্ডপ্রাপ্ত ব্যক্তিদের বর্তমান পরিস্থিতি নিয়ে , একটি প্রতিবেদন প্রকাশ করেছে।,পুলিশি হেফাজতে গত সেপ্টেম্বরে কুর্দি তরুণী মাসা আমিনির মৃত্যুর পর ইরানে বিক্ষোভ শুরু হয়। সরকারবিরোধী এ বিক্ষোভ ক্রমে ব্যাপক আকার ধারণ করেছে।,নিউইয়র্ক টাইমস প্রতিবেদনটি তৈরি করতে গিয়ে অভিযুক্ত ব্যক্তিদের কয়েকজনের বন্ধুবান্ধব ও পরিবারের সদস্যদের সাক্ষাৎকার নিয়েছে। পাশাপাশি অ্যামনেস্টি ইন্টারন্যাশনালসহ বিভিন্ন মানবাধিকার সংগঠন এবং সামাজিক যোগাযোগমাধ্যম থেকে পাওয়া তথ্যগুলো ব্যবহার করা হয়েছে। এসব তথ্যের ভিত্তিতে ফাঁসির ঝুঁকিতে থাকা কয়েকজনের তথ্য তুলে ধরেছে নিউইয়র্ক টাইমস।,বিক্ষোভে অংশগ্রহণের পর গত ২৩ সেপ্টেম্বর তেহরান থেকে সাহান্দ নুরমোহাম্মদ-জাদেহ গ্রেপ্তার হন। তার বিরুদ্ধে একটি ময়লার বাক্স ও টায়ার পুড়িয়ে দেওয়ার এবং হাইওয়ে রেল ধ্বংস করে দেওয়ার অভিযোগ করা হয়। তাঁর আইনজীবী বলেছেন, নুরমোহাম্মদের বিরুদ্ধে আদালতে প্রমাণ হিসেবে ঝাপসা ভিডিও ফুটেজ উপস্থাপন করা হয়েছে, সেটির ভিত্তিতে তাঁকে অপরাধী হিসেবে শনাক্ত করা যায় না।,পরিবারের সঙ্গে ফোনালাপে নুরমোহাম্মদ বলেছিলেন, গ্রেপ্তারের দিনেই বলে দেওয়া হয়েছে, তাঁকে ফাঁসিতে ঝোলানো হবে। বিবিসির পারসি ভাষার সংস্করণে ফোন রেকর্ডটি প্রকাশ করা হয়েছিল।,সামাজিক যোগাযোগমাধ্যমের বিভিন্ন পোস্ট থেকে জানা গেছে নুরমোহাম্মদ-জাদেহ একজন বডিবিল্ডার। জাতীয় পর্যায়ের বিভিন্ন প্রতিযোগিতায় তিনি জয়ী হয়েছেন।,সাহান্দ নুরমোহাম্মদ ছোট একটি সোনার দোকানে কাজ করতেন। সেপ্টেম্বরে ওই দোকানের কাছেই বিক্ষোভ ছড়িয়ে পড়েছিল। জাদেহ বলেছেন, ঘটনার দিন তিনি শুধু শপিং মলের বাইরে থাকা একটি ডাস্টবিনে লাথি দিয়েছেন এবং আগে থেকেই ভাঙা রেললাইন সরিয়ে নিয়েছিলেন। বিবিসির পারসি সংস্করণে এ–সংক্রান্ত একটি অডিও টেপ প্রকাশিত হয়েছিল।,তাঁকে নির্দোষ দাবি করে শপিং মলটির শতাধিক কর্মী ও দোকানি আবেদনে স্বাক্ষর করেছেন।,অক্টোবরের শেষের দিকে তেহরান থেকে মাহান সাদরাত মারানিকে গ্রেপ্তার করা হয়। তাঁর বিরুদ্ধে আধা সামরিক স্বেচ্ছাসেবী বাহিনী বাসিজের এক সদস্যের ওপর ছুরি নিয়ে আক্রমণ, মোটরসাইকেলে অগ্নিসংযোগ এবং একটি মুঠোফোন ক্ষতিগ্রস্ত করার অভিযোগ আনা হয়।,অ্যামনেস্টি বলছে, নিম্নমানের ভিডিও ফুটেজের ওপর নির্ভর করে আদালতে প্রমাণ উপস্থাপন করা হয়েছে। ওই ফুটেজে কোনো ছুরি দেখা যাচ্ছে না।,যে বাসিজ সদস্য মারানির বিরুদ্ধে অভিযোগ করেছিলেন, পরে তাঁকে ফাঁসি থেকে বাঁচানোর চেষ্টায় অভিযোগ প্রত্যাহার করে নিয়েছিলেন। ফাঁসিতে ঝোলানোর কয়েক ঘণ্টা আগে সাদরাত মারানির সাজা স্থগিত করা হয়। তবে তাঁর পরিণতি এখনো অনিশ্চিত।,মারানির জীবন বাঁচাতে তাঁর দাদি-নানিরা ভিডিও আবেদন জানিয়েছেন। তাঁদের ভাষ্য, মারানি বডিবিল্ডার হিসেবে প্রশিক্ষণ দিতেন। মা-বাবা আর বোনদের সঙ্গে থাকতেন তিনি। পরিবারের খরচ জোগাতে তিনটি চাকরি করতেন তিনি।,তেহরানের কাছে পাকদাশত এলাকা থেকে মোহাম্মদ বোরোঘানি গ্রেপ্তার হন। চাপাতি বহন, গভর্নরের ভবনে আগুন দেওয়া ও দায়িত্বরত এক কর্মকর্তাকে ছুরিকাঘাতে আহত করার অভিযোগ করা হয়েছে। ইনস্টাগ্রাম বার্তাকে উদ্ধৃত করে আদালত তাঁকে পাকদাশতে দাঙ্গার নেতা হিসেবে উল্লেখ করেছে।,বয়স ১৮ হওয়ার পর থেকে নিজের জীবন নিয়ে র‌্যাপ গাওয়া শুরু করেন তিনি।,ইরানি সংবাদমাধ্যম থেকে জানা গেছে, বোরোঘানির বাবা বিভিন্ন জায়গা থেকে সংগৃহীত লোহার বর্জ্য বিক্রি করে জীবিকা নির্বাহ করেন।,২ জানুয়ারি ইরানের সুপ্রিম কোর্ট ঘোষণা করেছেন বোরোঘানির বিরুদ্ধে আগের রায় বহাল থাকবে।,২২ সেপ্টেম্বর তেহরান থেকে মোহাম্মদ ঘোবাদলু গ্রেপ্তার হন। তাঁর বিরুদ্ধে এক পুলিশ কর্মকর্তাকে গাড়িচাপা দেওয়া, এক ব্যক্তিকে হত্যা এবং আরও পাঁচজনকে আহত করার অভিযোগ দায়ের হয়। একটি স্বীকারোক্তিকে প্রমাণ হিসেবে আমলে নিয়েছেন আদালত। তবে অ্যামনেস্টি বলছে, নির্যাতনের মধ্য দিয়ে জোর করে স্বীকারোক্তি আদায় করা হয়েছে।,ঘোবাদলু তেহরানের একটি সেলুনে কাজ করতেন।,২৪ ডিসেম্বর ইরানের সুপ্রিম কোর্ট রায় দিয়েছেন, ঘোবাদলুর বিরুদ্ধে রায় বহাল থাকছে।,২৪ বছরের সামান সিদি পেশাগতভাবে ইয়াসিন নামে পরিচিত। গত ২ অক্টোবর তেহরান থেকে তিনি গ্রেপ্তার হন। তাঁর বিরুদ্ধে পিস্তল বহন এবং বিক্ষোভ চলার সময় তিনবার ফাঁকা গুলি ছোড়ার অভিযোগ করা হয়েছে। একটি স্বীকারোক্তিকে প্রমাণ হিসেবে আমলে নিয়েছেন আদালত। তবে অ্যামনেস্টি বলছে, নির্যাতনের মধ্য দিয়ে জোর করে স্বীকারোক্তি আদায় করা হয়েছে।,র‌্যাপার ও গ্রাফিকশিল্পী সিদি ইরানের সংখ্যালঘু কুর্দি জনগোষ্ঠীর অন্তর্ভুক্ত। তিনি তাঁর মা-বাবা ও দুই বোনের সঙ্গে থাকতেন। ইনস্টাগ্রামে নিজের বিভিন্ন মিউজিক ভিডিও শেয়ার করতেন তিনি। কুর্দি ভাষায় সামাজিক অন্যায়-অবিচার নিয়ে র‌্যাপ করতেন সিদি। তাঁর বাবা ইরান-ইরাক যুদ্ধে অংশ নিয়েছিলেন।,সামাজিক যোগাযোগমাধ্যমে প্রকাশিত এক ভিডিওতে সিদির মা বলেন, ‘আমার ছেলে একজন শিল্পী, আমার ছেলে দাঙ্গাবাজ নয়।’,হামিদ ঘারে হাসানলু গত ৪ নভেম্বর তেহরানের খুব কাছের এলাকা কারাজ থেকে গ্রেপ্তার হন। বিক্ষোভ চলার সময় এক বাসিজ সদস্যকে হত্যা করার অভিযোগে তাঁর মৃত্যুদণ্ড হয়। তাঁর স্ত্রী ফারজানেহকেও (৪৬) ২৫ বছরের কারাদণ্ড দেওয়া হয়েছে। কারাভোগের সময় তাঁর সঙ্গে কারও দেখা করাও নিষেধ।,অ্যামনেস্টি বলছে, নির্যাতন করে ফারজানেহর কাছ থেকে স্বীকারোক্তি আদায় করা হয়েছে। সে স্বীকারোক্তিকেই প্রমাণ হিসেবে আমালে নিয়েছেন আদালত। যদিও ফারজানেহ পরে সে স্বীকারোক্তি প্রত্যাহার করে নেন।,গ্রেপ্তারের আগের দিন ঘারে হাসানলু ও তাঁর স্ত্রী গাড়ি চালিয়ে কর্মক্ষেত্র থেকে বাড়িতে ফিরছিলেন। পথে বিশাল বিক্ষোভ চলার কারণে তাঁরা গাড়ি নিয়ে সামনের দিকে যেতে পারছিলেন না। একপর্যায়ে তাঁরা গাড়ি রেখে হাঁটতে শুরু করেন। হামিদ ঘারের সহকর্মী ও অ্যামনেস্টি বলছে, সেদিন তাঁরা এক বাসিজ সদস্যের সঙ্গে অন্য মানুষদের হাতাহাতির মধ্যে পড়ে গিয়েছিলেন।,রাষ্ট্রীয় সংবাদমাধ্যমে প্রকাশিত ভিডিওতে দেখা গেছে, হামিদ ঘারে হাসানলু ওই বাসিজ সদস্যের ওপর আক্রমণ ঠেকানোর চেষ্টা করছেন।,গত ৩ জানুয়ারি ইরানের সুপ্রিম কোর্ট ঘোষণা করেছে, তদন্তজনিত তথ্যের ঘাটতি থাকায় তাঁরা হাসানলুর বিরুদ্ধে দেওয়া রায় বহাল রাখছেন না। এখন মামলাটি পুনর্বিচারের জন্য আবারও আগের বিচারপতির কাছে ফেরত পাঠানো হয়েছে। অর্থাৎ এ চিকিৎসক এখনো ফাঁসির ঝুঁকিতে আছেন।,হোসেন মোহাম্মদি গত ৫ নভেম্বর কারাজে নিজ বাড়ি থেকে গ্রেপ্তার হয়েছেন। কারাজে বিক্ষোভ চলার সময় এক বাসিজ সদস্যকে হত্যার দায়ে তাঁকে অভিযুক্ত করা হয়েছে। অ্যামনেস্টি বলছে, তাঁর কাছ থেকে জোর করে স্বীকারোক্তি আদায় করে তা রাষ্ট্রীয় টেলিভিশনে সম্প্রচার করা হয়েছে। সে স্বীকারোক্তির ভিত্তিতেই তাঁকে দোষী সাব্যস্ত করেছেন আদালত।,পুরস্কার বিজয়ী মঞ্চ অভিনেতা মোহাম্মদি কবিতা লিখতেন, গান গাইতেন। বেশ কয়েকটি স্বল্পদৈর্ঘ্যের চলচ্চিত্র ও নাটকে তিনি অভিনয় করেছেন। স্থানীয় শিল্প উৎসবে তিনি সেরা অভিনেতার পুরস্কারও জিতেছেন।,গত ৩ জানুয়ারি ইরানের সুপ্রিম কোর্ট ঘোষণা করেছে, তদন্তজনিত তথ্যের ঘাটতি থাকায় তাঁরা মোহাম্মদির বিরুদ্ধে দেওয়া রায় বহাল রাখছেন না। এখন মামলাটি পুনর্বিচারের জন্য আবারও আগের বিচারপতির কাছে ফেরত পাঠানো হয়েছে। অর্থাৎ তিনি এখনো ফাঁসির ঝুঁকিতে আছেন।,গত ২৫ সেপ্টেম্বর মানুচেহের মেহমান নাভাজ তেহরান প্রদেশ থেকে গ্রেপ্তার হন। তাঁর বিরুদ্ধে একটি সরকারি ভবন ও কয়েকটি গাড়িতে আগুন দেওয়া এবং নিরাপত্তা ফাঁড়িতে আক্রমণের অভিযোগ করা হয়েছে। বন্ধুকে নাভাজের পাঠানো একটি খুদে বার্তা এবং ঝাপসা ফুটেজকে প্রমাণ হিসেবে আমলে নিয়ে আদালত তাঁকে মৃত্যুদণ্ড দিয়েছেন। আদালতে কৌঁসুলিরা অনুরোধ করেছেন, নাভাজ যেখানে অগ্নিসংযোগ করেছেন, সেখানেই যেন তাঁকে প্রকাশ্য ফাঁসিতে ঝোলানো হয়।,ইরানে বিক্ষোভের ঘটনায় এ পর্যন্ত চারজনকে ফাঁসি দেওয়া হয়েছে। তাঁরা হলেন মোহাম্মদ মেহদি কারামি (২২), সায়িদ মোহাম্মদ হোসেইনি (৩৯), মোহসেন শেকারি ও মাজিদ রেজা রাহনাভার্দ।,সোমবার যে তিনজনকে মৃত্যুদণ্ড দেওয়া হয়েছে, তাঁদের আপিলের সুযোগ আছে। তাঁরা হলেন সালেহ মিরহাশেমি, মাজিদ কাজেমি ও সাঈদ ইয়াঘুবি। ‘খোদার বিরুদ্ধে যুদ্ধ ঘোষণা’-এর অভিযোগে তাঁদের সাজা দেওয়া হয়েছে।,এর আগে গত ২ জানুয়ারি ইরানের ভিন্নমতাবলম্বী লেখক ও চিত্রকর মেহেদি বাহমানকে গুপ্তচরবৃত্তির অভিযোগে তেহরানের একটি ট্রাইব্যুনাল মৃত্যুদণ্ড দিয়েছেন।,অ্যামনেস্টির ভাষ্য, ইরানে আরও বেশ কয়েকজনের বিরুদ্ধে গুরুতর অপরাধ সংঘটনের অভিযোগ করা হয়েছে। তাঁদের বেশির ভাগের বিরুদ্ধে ‘খোদার বিরুদ্ধে যুদ্ধ ঘোষণা’-এর মতো অভিযোগ করা হয়েছে। ইরানে এ ধরনের অভিযোগের ক্ষেত্রে সাধারণত মৃত্যুদণ্ড দেওয়া হয়ে থাকে।"
https://www.prothomalo.com/bangladesh/g8qaazh88g,নরসিংদীর ছেলে এখন নাসার গবেষক,"চাঁদের মাটিতে মানুষের প্রথম পা রাখার গল্প ছোটবেলায় পাঠ্যবইয়ে পড়েছিলেন আল ইমরান। এই গল্প তাঁর মনে গেঁথে গিয়েছিল। তখন থেকেই মহাকাশ নিয়ে তাঁর কৌতূহল, আগ্রহ। ,ছোটবেলায় জোছনারাতে ইমরান অবাক হয়ে আকাশের দিকে তাকাতেন। মনে মনে ভাবতেন, চাঁদে মানুষ গেল কীভাবে? তিনি কি কখনো চাঁদে যেতে পারবেন? চাঁদে কী আছে? সেখানে গিয়ে কি থাকা সম্ভব? ,মহাকাশ নিয়ে ইমরানের ছোটবেলার এই আগ্রহ শেষ পর্যন্ত তাঁকে যুক্তরাষ্ট্রের ন্যাশনাল অ্যারোনটিক্স অ্যান্ড স্পেস অ্যাডমিনিস্ট্রেশনের (নাসা) জেট প্রোপালশন ল্যাবরেটরির (জেপিএল) গবেষক বানিয়েছে। ,চলতি জানুয়ারির প্রথম সপ্তাহে ইমরান মহাকাশ গবেষণা সংস্থা নাসার জেপিএলে পোস্ট ডক্টরাল ফেলো হিসেবে যোগ দিয়েছেন। ,যুক্তরাষ্ট্রের ক্যালিফোর্নিয়ার পাসাডেনায় জেপিএল অবস্থিত। নাসার সবচেয়ে গুরুত্বপূর্ণ, মর্যাদাসম্পন্ন গবেষণা ও উন্নয়ন কেন্দ্রগুলোর একটি জেপিএল।,জেপিএলের ব্যবস্থাপনায় রয়েছে ক্যালিফোর্নিয়া ইনস্টিটিউট অব টেকনোলজি (ক্যালটেক)। জেপিএলের অর্থায়নে রয়েছে যুক্তরাষ্ট্রের কেন্দ্রীয় সরকার। নাসার জন্য মনুষ্যবিহীন নভোযান তৈরি, পরিচালনা ও গবেষণার কাজ করে জেপিএল।,জেপিএলে ইমরানের কাজের ক্ষেত্র হলো মঙ্গলগ্রহ। মঙ্গল গ্রহে প্রাণের সম্ভাব্য বসবাসযোগ্য পরিবেশ অনুসন্ধানে (ডিসকভারি) কাজ করবেন তিনি। এই গবেষণাকাজে তাঁর তত্ত্বাবধায়ক হিসেবে আছেন জেপিএলের গবেষণা বিজ্ঞানী ক্যাথরিন স্ট্যাক মরগান।,ইমরানের (৩৩) বাড়ি নরসিংদীর মনোহরদী উপজেলার পশ্চিম রামপুর। তাঁর বাবা অবসরপ্রাপ্ত শিক্ষক মো. নুরুল ইসলাম। মা মাহমুদা খাতুন গৃহিণী।,নিজ এলাকায় স্কুল-কলেজের পাঠ শেষে ইমরান ঢাকা বিশ্ববিদ্যালয়ের ভূগোল ও পরিবেশ বিজ্ঞান বিভাগে ভর্তি হন। যুক্তরাষ্ট্রের ক্যালিফোর্নিয়া থেকে ইমরান এই প্রতিবেদককে বলেন, ‘আমি বিজ্ঞান বিভাগের শিক্ষার্থী ছিলাম। তাই বিজ্ঞানের মৌলিক কোনো বিষয়ে পড়ার ইচ্ছা ছিল। কিন্তু ঢাবিতে ভর্তি পরীক্ষায় ভূগোল ও পরিবেশ বিজ্ঞান বিষয় পাই। তাই এই বিভাগেই ভর্তি হই।’,স্কুল-কলেজের পরীক্ষাগুলোতে খুব ভালো ফল কখনো করেননি ইমরান। এ কথা জানিয়ে তিনি বলেন, ‘বলতে দ্বিধা নেই, আমি অনেকবার ফেলও করেছি।’,এসএসসিতে বিজ্ঞান বিভাগে চতুর্থ বিষয় ছাড়া ইমরানের জিপিএ ৩.৫৭। এইচএসসিতে ৪.৪। তবে অনার্সে এসে বদলে যান ইমরান। তিনি অনার্স ও মাস্টার্স উভয় পরীক্ষায় প্রথম হন। অনার্সে তাঁর সিজিপিএ ৩.৬৯। মাস্টার্সে ৩.৯৭।,ঢাবিতে মাস্টার্সে ইমরানের সহপাঠী ছিলেন আলী হাসান সরকার। তিনি বলেন, ‘ইমরান গতানুগতিক মেধাবী ছিলেন না। তিনি কঠোর পরিশ্রম করে বিশ্ববিদ্যালয়ে সেরা ফলাফল করেছেন।’,অনার্স-মাস্টার্স শেষে ঢাকা বিশ্ববিদ্যালয়ের ভূগোল ও পরিবেশ বিজ্ঞান বিভাগে শিক্ষক হিসেবে যোগ দেওয়ার পরিকল্পনা ছিল ইমরানের। এ জন্য তিনি একাধিকবার আবেদন করেছিলেন। কিন্তু কোনোবারই তিনি নিয়োগের জন্য বিবেচিত হননি।,ইমরান বলেন, ‘আমাকে কেন নেওয়া হয়নি, তা জানি না। তবে ঢাকা বিশ্ববিদ্যালয়ে চাকরি না হওয়াটা আমার জন্য ভালোই হয়েছে। একটা দরজা বন্ধ হয়ে গেলে অনেকগুলো দরজা খুলে যায়। ঢাবিতে শিক্ষক হিসেবে চাকরি না হওয়াটা আমার জন্য সম্ভাবনার বড় দুয়ার খুলে দিয়েছে।’,উচ্চশিক্ষার জন্য দেশের বাইরে যাওয়ার ভাবনা আগে থেকেই ছিল ইমরানের। ২০১৭ সালে তিনি যুক্তরাষ্ট্রে পাড়ি জমান। যুক্তরাষ্ট্রের আলাবামার অবার্ন বিশ্ববিদ্যালয়ে প্ল্যানেটারি জিওসায়েন্সে মাস্টার্স করেন তিনি। অর্জন করেন পূর্ণ সিজিপিএ ৪।,২০২২ সালে ইমরান ইউনিভার্সিটি অব আরকানসাসে স্পেস অ্যান্ড প্ল্যানেটারি সাইন্সে পিএইচডি করেন। পিএইচডির উৎসর্গ অংশে তিনি লেখেন, ‘মাতৃভূমি বাংলাদেশের সম্মানে।’,পিএইচডির শেষ দিকে জেপিএলে পোস্ট ডক্টরাল ফেলোর বিজ্ঞপ্তি দেখেন ইমরান। তিনি বলেন, ‘জেপিএলে গবেষক হিসেবে কাজ করতে পারাটা অনেক বড় সম্মানের বিষয়। আমি উৎসাহ নিয়ে আবেদন করি। কয়েক ধাপের যাচাই-বাছাই, পরীক্ষা, সাক্ষাৎকার শেষে জেপিএলে গবেষক হিসেবে কাজ করার সুযোগ পাই।’,৩ জানুয়ারি জেপিএলে যোগ দেন ইমরান। এ নিয়ে তিনি তাঁর ফেসবুকে পোস্ট দেন। তাঁর ছবি ও পোস্ট সংযুক্ত করে নরসিংদীর মনোহরদী সরকারি কলেজের বাংলা বিভাগের প্রধান মাসুদ পারভেজ ফেসবুকে লিখেছেন, ‘গেরামের ছাওয়াল (ছেলে) আল ইমরান এখন নাসায়...হৃদয় উৎসারিত অভিনন্দন।’,জেপিএলের ওয়েবসাইটে পোস্ট ডক্টরাল ফেলোর তালিকায় ইমরানের নাম অন্তর্ভুক্ত করা হয়েছে। তিনি ইতিমধ্যে তাঁর কাজ শুরু করে দিয়েছেন।,ইমরান বলেন, ‘জীবনে কিছু হারালে হতাশ হওয়ার কারণ নেই। জীবন আরও অনেক সম্ভাবনা নিয়ে আপনার জন্য অপেক্ষা করছে। কঠোর পরিশ্রম ও দৃঢ়তা দিয়ে এই সম্ভাবনাকে লুফে নিতে হয়। আমিও তাই করেছি।’,মহাকাশ নিয়ে একাধিক আন্তর্জাতিক জার্নালে ইমরানের বেশ কয়েকটি গবেষণা নিবন্ধ রয়েছে। গবেষণার কাজটি আরও নিবিষ্টভাবে করতে চান তিনি। একই সঙ্গে বাংলাদেশের তরুণ প্রজন্মকে মহাকাশ গবেষণায় আগ্রহী করে তুলতে চান তিনি।,নভোচারী নীল আর্মস্ট্রং ১৯৬৯ সালের ২০ জুলাই চাঁদের মাটিতে প্রথম পা রেখেছিলেন। চাঁদের বুকে পা রেখে তিনি বলেছিলেন, এটি একজন মানুষের জন্য ছোট্ট একটি পদক্ষেপ, কিন্তু মানবজাতির জন্য এক বিরাট এক অগ্রগতি।,নীল আর্মস্ট্রংয়ের এই উদ্ধৃতি ধার করে ইমরান বলেন, ‘পৃথিবীর বাইরের জগৎকে জানতে পারলে, তা পুরো মানবজাতির জন্যই সুফল বয়ে আনবে।’"
https://www.prothomalo.com/education/study/34c69w4frt,এসএসসি ২০২৩ - কৃষিশিক্ষা | অধ্যায় ২ : বহুনির্বাচনি প্রশ্ন (১-১০),"পুনর্বিন্যাসকৃত সিলেবাস অনুসারে ,১. ফসল ফলানোর জন্য প্রয়োজনীয় মৌলিক উপাদানগুলোর মধ্যে সবচেয়ে গুরুত্বপূর্ণ কোনটি?, ক. বীজ খ. সার , গ. কীটনাশক ঘ. সেচ,২. নিচের কোনটির বংশবিস্তার কন্দের মাধ্যমে হয়?, ক. কলা খ. আদা , গ. গোল আলু ঘ. আনারস,৩. বীজ উৎপাদনের জন্য নির্বাচিত জমিতে কত ভাগ জৈব পদার্থ থাকা প্রয়োজন?, ক. ১% খ. ২% , গ. ৩% ঘ. ৪%,৪. নিচের কোনটি উদ্ভিদতাত্ত্বিক বীজ?, ক. আদা ক. কচু , গ. হলুদ ঘ. বরবটি,৫. বীজ উৎপাদনের জন্য অবশ্যই কোন বীজ সংগ্রহ করতে হবে?, ক. প্রত্যায়িত খ. মৌল , গ. ভিত্তি ঘ. অঙ্গজ ,৬. রোগিং–এর অপর নাম কী?, ক. সংগ্রহ খ. পরিপাটি , গ. প্রত্যয়ন ঘ. বাছাইকরণ,৭. আলুর প্রধান ক্ষতিকর পোকা কোনটি?, ক. কাটুই পোকা খ. জাব পোকা , গ. লেইট ব্লাইট ঘ. বিছা পোকা,৮. আলু চাষের জন্য কতটি সেচ দেওয়া প্রয়োজন?, ক. ১-২ খ. ২-৪ , গ. ২-৫ ঘ. ৪-৫,৯. আলুর মড়ক রোগে কোন জাতীয় ওষুধ প্রয়োগ করতে হয়?, ক. ছত্রাকনাশক খ. ভাইরাসনাশক , গ. শৈবালনাশক ঘ. ব্যাকটেরিয়ানাশক ,১০. কোন ফসলের ক্ষেত্রে হাম পুলিং করা হয়? , ক. পাট খ. গম , গ. আলু ঘ. বেগুন , ১.ক ২.গ ৩.খ ৪.ঘ ৫.ক ৬.খ ৭.গ ৮.খ ৯.ক ১০.গ , , পিরোজপুর সরকারি বািলকা উচ্চবিদ্যালয়"
https://www.prothomalo.com/entertainment/dhallywood/ycehza1f4r,"
অপেক্ষার পালা ফুরাল নারায়ণগঞ্জে","নায়িকা হিসেবে নিজেকে দেখার অপেক্ষা ফুরাল তরুণ অভিনেত্রী রোদেলা টাপুরের। গত বছর ১১ নভেম্বর দেশের প্রেক্ষাগৃহে মুক্তি পায় এই অভিনেত্রীর ‘দেশান্তর’ সিনেমা। সেই সময় পড়াশোনার কারণে ভারতের দার্জিলিং ছিলেন। ডিসেম্বরে ছুটিতে দেশে এলেও বড় পর্দায় নিজেকে দেখার আফসোসটা ছিলই। কারণ, সেই সময়ে ঢাকা ও আশপাশের কোনো শহরেই সিনেমাটি তখনো আর বড় পর্দায় চলছিল না। দেখার সুযোগও হচ্ছিল না। অবশেষে অপেক্ষার পালা ফুরাল নারায়ণগঞ্জে।,টাপুর বলেন, ‘দেশে ফেরার পর থেকেই আমি খুব আগ্রহী হয়েছিলাম সিনেমাটি দেখতে। অনেকেই প্রশংসা করছিল। কিন্তু আমি আসার পরে ঢাকার প্রেক্ষাগৃহে সিনেমাটি দেখার সুযোগ ছিল না। প্রায় এক মাস অপেক্ষার পরে অবশেষে সুযোগ পেলাম। হঠাৎ পরিচালক জানালেন নারায়ণগঞ্জের সিনেস্কোপে সিনেমাটি মুক্তি পাচ্ছে। শোনার পরেই গত শনিবার মা–বাবা, মামাসহ পরিবারের প্রায় সবাইকে নিয়ে সিনেমাটি দেখেছি। প্রথমবার নিজের অভিনীত সিনেমা পুরোটা দেখলাম। আমার ভালো লেগেছে। এই অনুভূতি অন্য রকম।’,টাপুর দেশে ফেরার পরে একবার চেয়েছিলেন ময়মনসিংহে গিয়ে সিনেমাটি দেখবেন। তখন যাওয়া হয়নি। অবশেষে নারায়ণগঞ্জে ছুটেছিলেন। তিনি বলেন, ‘নারায়ণগঞ্জে আর মিস করতে চাইনি। সিনেমা দেখার আগে আমি খুবই নার্ভাস ছিলাম। পরে মনে হলো অনেক আগের অভিনয় হলেও আমার অভিনয় মোটামুটি ঠিক ছিল। তবে কিছু জায়গায় আমার কাছে মনে হয়েছিল ইশ্‌, এখন সুযোগ পেলে আরও ভালো অভিনয় করতে পারতাম। নির্মলেন্দু দাদুর মেয়েসহ অনেকেই সিনেমাটি সেদিন দেখতে এসেছিলেন। সবার কাছ থেকে এই প্রথম সরাসরি প্রশংসা পেলাম।’,নিজেকে নায়িকা বলতে নারাজ টাপুর। মায়ের মতো অভিনেত্রী হয়ে উঠতে চান। তিনি অভিনেত্রী গোলাম ফরিদা ছন্দার মেয়ে। টাপুর ২০১৬ সাল থেকে দার্জিলিংয়ে ড. গ্রাহামস্ হোমস্ স্কুলে পড়াশোনা করছেন। করোনার ছুটিতে দেশে এসে সিনেমায় নাম লিখিয়েছিলেন। অনুদানের সিনেমাটির গল্প তাঁর ভালো লাগে।,গল্পে দেখা যাবে, ১৯৪৭ সালের দেশভাগের প্রেক্ষাপটে লেখা নির্মলেন্দু গুণের উপন্যাস ‘দেশান্তর’ অবলম্বনে একই নামে সিনেমাটি নির্মাণ করেছেন আশুতোষ সুজন। সিনেমায় উঠে এসেছে দেশপ্রেম ও নারী জাগরণের গল্প। সিনেমা মুক্তির পর থেকে ইয়াশ রোহান ও টাপুরের রসায়ন নিয়ে আলোচনা চলছে সামাজিক যোগাযোগমাধ্যমে। অনুদানের এই সিনেমায় অন্যান্য চরিত্রে অভিনয় করেছেন মামুনুর রশীদ, মোমেনা চৌধুরী, শুভাশীষ ভৌমিকসহ আরও অনেকে। সিনেমাটিতে ইয়াশ রোহানের বিপরীতে অভিনয় করেছিলেন রোদেলা টাপুর।"
https://www.prothomalo.com/education/study/ho394lqk85,"দশম শ্রেণি - পদার্থবিজ্ঞান | অধ্যায় ৪ : বহুনির্বাচনি প্রশ্ন (৩১-৪০)
","দশম শ্রেণির পড়াশোনা,৩১. ঢিল ছুড়ে আম পাড়া যায় কোন শক্তির কারণে?, ক. বিভবশক্তি খ. তাপশক্তি , গ. শব্দশক্তি ঘ. গতিশক্তি,৩২. একটি বস্তুকে সুতায় বেঁধে উল্লম্ব তলে একবার ঘুরিয়ে আনলে সম্পাদিত কাজের পরিমাণ কত?, ক. শূন্য , খ. ধনাত্মক , গ. ঋণাত্মক , ঘ. ধনাত্মক ও ঋণাত্মক,৩৩. কোনো বস্তুর ওপর কখন ঋণাত্মক কাজ হবে?, ক. বস্তুটিতে তাপ দিলে , খ. বস্তুটিতে শক্তি প্রয়োগ করলে, গ. বস্তু থেকে শক্তি সরিয়ে নিলে , ঘ. বস্তুতে শব্দশক্তি দিলে,৩৪. কোনো বস্তুর গতিশক্তি কোনটির ওপর নির্ভর করে?, ক. বেগ ও বলের ওপর , খ. ভর ও বলের ওপর , গ. ভরবেগ ও বলের ওপর , ঘ. ভর ও বেগের ওপর,৩৫. কোন শর্তে কোনো বস্তুর গতিশক্তি ১৬ গুণ হবে?, ক. ভর আট গুণ, বেগ অর্ধেক , খ. ভর অপরিবর্তিত, বেগ চার গুণ , গ. ভর চার গুণ, বেগ অপরিবর্তিত , ঘ. ভর দ্বিগুণ, বেগ দ্বিগুণ,৩৬. গতির জন্য বস্তুর যে শক্তি হয়, তাকে কী বলে?, ক. গতিশক্তি খ. বিভবশক্তি , গ. স্থিতিজড়তা ঘ. গতিজড়তা,৩৭. নিচের কোনটি বল ও বেগের গুণফল?, ক. শক্তি খ. কাজ , গ. ক্ষমতা ঘ. ভরবেগ,৩৮. বস্তুর বেগ দ্বিগুণ হলে গতিশক্তি কত হবে?, ক. আট গুণ খ. চার গুণ , গ. দ্বিগুণ ঘ. অর্ধেক,৩৯. কোনো বস্তুর অবস্থা বা অবস্থানের জন্য তার মধ্যে যে শক্তি সঞ্চিত থাকে, তাকে কী বলে?, ক. গতিশক্তি খ. বিভবশক্তি , গ. তাপশক্তি ঘ. বিদ্যুৎশক্তি,৪০. ইউরেনিয়ামের অর্ধায়ু কত বছর?, ক. ৭০১ মিলিয়ন খ. ৭০২ মিলিয়ন, গ. ৭০৩ মিলিয়ন ঘ. ৭০৪ মিলিয়ন , ৩১.ঘ ৩২.ক ৩৩.গ ৩৪.ঘ ৩৫.খ ৩৬.ক ৩৭.গ ৩৮.খ ৩৯.খ ৪০.ঘ, , গবর্নমেন্ট সায়েন্স হাইস্কুল, ঢাকা"
https://www.prothomalo.com/fun/t8auh242e1,‘বুলেট মেরে ওনার দাঁত ফেলে দিয়েছে?’,
https://www.prothomalo.com/lifestyle/health/132lu1dkwc,যে কারণে শীতকালে চোখের ক্ষতি হওয়ার আশঙ্কা বেশি,"শীতকালে সাধারণত চুল ও ত্বকের যত্ন নিয়ে তৎপর হই আমরা। কিন্তু এই সময় বিশেষভাবে চোখের যত্ন নেওয়াও জরুরি। গবেষণামতে, অন্যান্য মৌসুমের তুলনায় শীতের দিনগুলোতে চোখের ক্ষতি হওয়ার আশঙ্কা বেশি। কেননা এই সময় বাতাসে আর্দ্রতা কম থাকে। এতে চোখ শুষ্ক হতে পারে ও দৃষ্টিশক্তি কমে যেতে পারে।,শুষ্ক চোখের সমস্যায় দরকার বাড়তি যত্ন। শুষ্ক চোখের সমস্যা হলে নানা অস্বস্তি, জ্বালাপোড়া হতে পারে। জোরালো আলো সহ্য করতে না পারা, ঝাপসা দেখা, লাল হওয়া কিংবা চোখের ভেতরে ও বাইরে পিচ্ছিল আঠালো পদার্থ তৈরি হতে পারে। তবে কয়েকটি বিষয় মেনে চললে এসব সমস্যা থেকে স্বস্তি মিলতে পারে। ,● চোখ সব সময় পরিষ্কার রাখুন। চোখে ধুলাবালু জমতে দেবেন না। বাইরে থেকে এসে ঠান্ডা পানিতে চোখ ধুয়ে ফেলুন।,● ঘন ঘন চোখ ঘষা এড়িয়ে চলুন। কারণ, এটি আপনার চোখের লেন্স বা কর্নিয়ার ক্ষতি করতে পারে। শীতকালে এই সমস্যা বাড়তে পারে। তাই সতর্ক থাকুন।,● শরীরে পানির ঘাটতি শুষ্ক চোখের সমস্যা বাড়িয়ে তোলে। তাই চোখকে আর্দ্র রাখতে এই সময় পর্যাপ্ত পরিমাণে পানি পান করুন। চাইলে তরল স্যুপও খেতে পারেন।,● কন্ট্যাক্ট লেন্স ব্যবহার করলে শুষ্ক চোখে সমস্যা বাড়তে পারে। দিনে পাঁচ-ছয় ঘণ্টার বেশি চোখে কন্ট্যাক্ট লেন্স পরে থাকা উচিত নয়।,● দীর্ঘক্ষণ কম্পিউটার বা ল্যাপটপের পর্দার দিকে তাকিয়ে থাকলে চোখের ক্ষতি হওয়ার আশঙ্কা বেশি। ২০ মিনিট পরপর ২০ সেকেন্ডের জন্য ২০ ফুট দূরত্বের দিকে তাকান।,● ওমেগা–৩ সমৃদ্ধ খাবার চোখের জন্য খুবই উপকারী। কারণ, এর ফলে চোখে বেশি বেশি জলীয় পদার্থ তৈরি হয় এবং ড্রাই আই বা চোখের শুষ্কতার প্রবণতা কমে যায়। সমুদ্রের তৈলাক্ত মাছে প্রচুর ওমেগা–৩ পাবেন। ,● শীতকালেও নিয়মিত রোদচশমা বা কালো চশমা পরুন। রোদচশমার ব্যবহার কেবল গরমকালের জন্য নয়, বরং শীতকালে এর গুরুত্ব আরও বেশি। ঠান্ডা দিনগুলোতে সূর্যের অতিবেগুনি রশ্মি চোখের মারাত্মক ক্ষতি করতে পারে।,● ড্রাই আইয়ের সমস্যা থাকলে চোখের ড্রপ ব্যবহার করতে পারেন। তবে সে ক্ষেত্রে চিকিৎসকের পরামর্শ নেওয়া উত্তম। ,● ঘরের ভেতর আর্দ্রতা নিয়ন্ত্রণ করার জন্য এয়ার হিউমিডিফাইয়ার ব্যবহার করতে পারেন। বিশেষ করে যাঁরা হিটার ব্যবহার করেন। ,● ধূমপান শুষ্ক চোখের ওপর সরাসরি প্রভাব ফেলে। তাই ধূমপান এড়িয়ে চলুন।,: থাইরয়েড ও সন্তানধারণ"
https://www.prothomalo.com/fun/8nl1unu7sc,ভাপা পিঠা কেন শহর ছেড়ে গ্রামে চলে যেতে চাইছে?,
https://www.prothomalo.com/fun/7fsz2oihdd,সমস্যা যখন কাঁচা আলু খাওয়ার তীব্র আকাঙ্ক্ষা,
https://www.prothomalo.com/bangladesh/ejvqjtsd7p,‘আব্বু-আম্মুর মিষ্টি’ এখন স্কুলে যায়,"ঢাকার মাতুয়াইলে গত বছরের জানুয়ারিতে সড়ক দুর্ঘটনায় মা-বাবা ও নানাকে হারায় শিশুটি। ,‘আসলে ওর নাম “মিষ্টি” না, আব্বু-আম্মু “মিষ্টি মিষ্টি” বলে ডাকত।’,আট বছরের যে শিশুকে ‘মিষ্টি’ বলে ডাকছিলাম, তার ভাই শাহরিয়ার (১৩) ফাঁস করে দিল নামের রহস্য। সে আরও বলল, ‘মিষ্টি ওর ডাকনামও না। ওর ডাকনাম সাকিরা। পুরো নাম রূপসা খান।’ ভাইয়ের কথায় ঘাড় নাড়িয়ে সায় দিল রূপসাও।,রূপসা ও শাহরিয়ার সড়ক দুর্ঘটনায় একসঙ্গে মা-বাবা ও নানাকে হারানো দুই শিশু। গত বছরের ২১ জানুয়ারি বাসের ধাক্কায় অটোরিকশা উল্টে তাদের মা শারমিন আক্তার (৩২), বাবা মো. রিয়াজুল ইসলাম খান (৪০) ও নানা আবদুর রহমান ব্যাপারী (৬০) মারা যান।,রূপসাও সেদিন আহত হয়েছিল। তবে সে বেঁচে গেছে। এ বছর জানুয়ারি থেকে সে স্কুলে ভর্তি হয়েছে।,দুই ভাই-বোনের সঙ্গে গতকাল সোমবার কথা হচ্ছিল তাদের ছোট মামা তানভীর আহমেদের বাসায়, রাজধানীর মাতুয়াইলে। সকাল আটটায় মাতুয়াইলের ভুট্টো চত্বরের মাজার রোডে তিনতলা বাড়িটির তৃতীয় তলায় তানভীর আহমেদের ফ্ল্যাটে পৌঁছানোর পর দরজায় দাঁড়িয়ে স্বাগত জানায় রূপসা। তার মুখে হাসি। দুর্ঘটনায় তার মাথায় যে আঘাত লেগেছিল, সে চিহ্ন এখন আর দেখা যায় না। কারণ, তার চুল বড় হয়েছে।,রূপসাকে দেখতে গত বছরের ১৯ ফেব্রুয়ারি তার মামার বাসায় গিয়েছিলাম। সে সময় তার মাথা ন্যাড়া ছিল। লাল টুপি দিয়ে ন্যাড়া মাথা ঢেকে রেখেছিল সে। এবার বলল, ওই সময় (দুর্ঘটনার পর) তার মাথা ন্যাড়া না করলে এখন চুল আরও লম্বা হতো।,রূপসাকে ভর্তি করা হয়েছে বাসার কাছাকাছি হলি কেয়ার নামের একটি স্কুলে, দ্বিতীয় শ্রেণিতে। তার ভাই শাহরিয়ারকে ভর্তি করা হয়েছে সপ্তম শ্রেণিতে। রূপসার ক্লাস ৫ জানুয়ারি থেকে শুরু হয়েছে। শাহরিয়ারের শুরু হবে আজ মঙ্গলবার থেকে। সকালে দেখা গেল, ডায়েরি খুলে মামার সাহায্য নিয়ে ব্যাগ গোচ্ছাচ্ছে রূপসা। পরে নিজের কক্ষে গিয়ে স্কুলের পোশাক (ইউনিফর্ম) ও মোজা পরে বেরিয়ে এল। স্কুলের পোশাক পরতে সাহায্য করছিল তার ভাই। পরে মামা জুতা পরিয়ে দেন। মামার সঙ্গে রূপসা স্কুলে রওনা হয়। ক্লাস শুরু ৯টায়।,মামা তানভীর আহমেদ ,কে জানান, মা-বাবার মৃত্যুর পর রূপসা বরিশালে দাদাবাড়িতে ছিল বেশ কিছু সময়। শাহরিয়ারকে দাদাবাড়ির পাশে স্কুলে ভর্তি করা হয়েছিল। কিন্তু তাদের মামারা চেয়েছেন মা-বাবা হারানো ভাই-বোন একসঙ্গে বড় হোক। একজন আরেকজনের আশ্রয় হিসেবে বড় হতে শিখুক। সেই চিন্তা থেকে গত বছরের আগস্ট মাসে তিনি দুই ভাই-বোনকে মাতুয়াইলে তাঁর বাসায় নিয়ে আসেন। তিনি আরও জানান, রূপসার মা গত বছর বরিশালে মেয়েকে স্কুলে ভর্তি করতে চেয়েছিলেন। দুর্ঘটনার কারণে সেটা হয়নি। প্রথম শ্রেণির পড়া গত বছর বাড়িতে শেষ করিয়ে এবার দ্বিতীয় শ্রেণিতে ভর্তি করানো হয়েছে রূপসাকে।,রূপসার স্কুলে গিয়ে জানা গেল, তার শিক্ষকেরাও দুর্ঘটনার বিষয়ে জানেন। হলি কেয়ার স্কুলের দায়িত্বপ্রাপ্ত (ইনচার্জ),ও শিক্ষক নাদিয়া রহমান ,কে বলেন, রূপসার মামা ও মামি এসে দুই ভাই-বোনকে স্কুলে ভর্তি করিয়ে যান। তাঁরা বলেছিলেন, ওদের মা-বাবা নেই। শিক্ষকেরা যেন ওদের অভিভাবকের দৃষ্টিতে দেখেন।,ক্লাসে সহপাঠীদের সঙ্গে খুনসুটিতে মেতেছিল রূপসা। শ্রেণিশিক্ষক আকলিমা আক্তার বললেন, পড়ালেখায় রূপসা যথেষ্ট আগ্রহী।,পড়াশোনা করে রূপসা কী হতে চায়, তা জানিয়েছে তার মামা তানভীর আহমেদকে। তিনি (তানভীর) বলেন, রূপসা চিকিৎসক হতে চায়।,রূপসার বাবা রিয়াজুল ছিলেন বরিশালের ভবানীপুরে কার্শা ফাউন্ডেশন নামের একটি বেসরকারি সংস্থার ইউনিট ব্যবস্থাপক। পরিবারসহ তিনি বরিশালেই থাকতেন। ঢাকায় এসেছিলেন রূপসার নানি শাহেদা বেগমকে দেখতে। জরায়ুমুখের ক্যানসারে আক্রান্ত শাহেদা ঢাকার মহাখালীতে জাতীয় ক্যানসার গবেষণা ইনস্টিটিউট ও হাসপাতালে চিকিৎসাধীন ছিলেন।,ঢাকার সদরঘাটে লঞ্চ থেকে নেমে রিয়াজুল স্ত্রী, শ্বশুর ও রূপসাকে নিয়ে শ্যালকের বাসায় যাচ্ছিলেন। মাতুয়াইলে তাঁদের বহনকারী অটোরিকশাকে সেন্ট মার্টিন পরিবহনের একটি বাস ধাক্কা দেয়। এতে অটোরিকশাটি উল্টে যায়। ঢাকা মেডিকেল কলেজ হাসপাতালে নেওয়ার পর তিনজনের মৃত্যু হয়। রূপসা মাথা ও কপালে আঘাত পেয়েছিল। হাসপাতালে পাঁচ দিন চিকিৎসা শেষে তাকে বাড়িতে নেওয়া হয়। শাহরিয়ার দুর্ঘটনার সময় তাদের সঙ্গে ছিল না।,মা-বাবা ও নানাকে হারানোর পাঁচ দিন পর ক্যানসারে আক্রান্ত নানিকেও হারায় রূপসা। স্বজনেরা জানান, দুর্ঘটনার পর হাসপাতালে থাকার সময় শিশু রূপসা প্রায়ই মা-বাবার কাছে ফিরতে চাইত। তাকে এই বলে বোঝানো হতো যে মা-বাবা অসুস্থ নানির কাছে আছেন। নানি সুস্থ হলে ফিরবেন। রূপসা হাসপাতাল থেকে বাড়ি ফেরার পর মা-বাবার কাছে যাওয়ার আকুতি জানালে বলা হয়েছিল, মা-বাবা বিদেশে।,মামা তানভীর আহমেদ বলেন, গত আগস্টে রূপসাকে ঢাকার ন্যাশনাল ইনস্টিটিউট অব নিউরোসায়েন্সেস ও হাসপাতালে নেওয়া হয়। তখন চিকিৎসকেরা বলেন, দুর্ঘটনার বিষয়টি জানালে রূপসা মা-বাবা হারানোর কষ্টের সঙ্গে ধীর ধীরে আত্মস্থ হবে। মা-বাবার জন্য অপেক্ষা করে থাকা শিশুমনে নেতিবাচক প্রভাব ফেলতে পারে। ফলে ঘটনার সাত মাস পর রূপসাকে জানানো হয় মা-বাবার মৃত্যুর কথা।,মামা জানান, সব শোনার পর কিছুক্ষণ চুপ করে ছিল রূপসা। এরপর সে বলে, তার কিছু কিছু ঘটনা মনে পড়ছে। অটোরিকশার এক পাশে বসেছিল বাবা, মাঝখানে নানা, আরেক পাশে মা, সে মায়ের কোলে বসে ছিল।,তার মনে আছে একটা বাস অটোরিকশার দিকে এগিয়ে আসছে।,এরপরের স্মৃতি তার মনে আছে যে তাকে হাসপাতালের একদিকে নেওয়া হচ্ছিল, মা-বাবাকে আরেক দিকে নেওয়া হচ্ছিল।,স্কুলে রূপসার ক্লাস চলছিল। একফাঁকে গেলাম তার মামা তানভীর আহমেদের প্যাকেজিং কারখানায়, যেটা স্কুল থেকে বেশি দূরে নয়। তিনি জানান, দুর্ঘটনার পর সেন্ট মার্টিন পরিবহনের বাসের চালক ও সহকারীর বিরুদ্ধে তাঁরা মামলা করেছিলেন। তবে মামলাটি বেশি দূর এগোয়নি। দুই শিশুকে নিয়ে আদালত-থানায় দৌড়াতে দৌড়াতে মানসিক চাপও পড়েছে। সেসব বিবেচনায় সাড়ে ৪ লাখ টাকা ক্ষতিপূরণ নিয়ে মামলাটি প্রত্যাহার করা হয়। রূপসার বাবার অফিস থেকে ১৪ লাখ টাকা পাওয়া গেছে। টাকাগুলো রূপসা ও শাহরিয়ারের নামে ব্যাংকে গচ্ছিত রাখা হয়েছে। প্রাপ্তবয়স্ক হওয়ার পর ভাই-বোন সেই অর্থ পাবে।,রূপসার ক্লাস শেষ হওয়ার আগে আগে তার স্কুলে ফিরে গেলাম। সেখানে তখন রূপসার মামা, মামি, ভাই ও মামাতো বোন উপস্থিত। ছুটির ঘণ্টা বাজার পর ক্লাস থেকে বেরিয়ে রূপসা স্কুল প্রাঙ্গণে থাকা দোলনায় কিছুক্ষণ দোল খেয়ে ছুটল মামার দিকে।,রোড সেফটি ফাউন্ডেশনের হিসাবে, ২০২২ সালে দেশে ৭ হাজার ৭৭৩ জন মানুষের মৃত্যু হয়েছে সড়ক দুর্ঘটনায়। কোনো কোনো পরিবার হারিয়েছে তাদের একমাত্র উপার্জনক্ষম ব্যক্তিকে। কোনো মা-বাবা হারিয়েছেন তাঁদের সন্তানকে। কোনো শিশু হারিয়েছে মা-বাবাকে।,মামা-মামি বললেন, ‘রূপসা কখনো কখনো মা-বাবার কথা বলে। গত শনিবার ঘুম থেকে উঠে বলেছিল, স্বপ্নে সে স্কুলের বন্ধুদের সঙ্গে পিকনিকে গেছে। এক বন্ধু তার কাছে জানতে চেয়েছে, “তোমার মা-বাবা কোথায়?” স্বপ্নে মা-বাবা কাছেই ছিল। সে আঙুল তুলে দেখিয়েছে, “ওই তো!”’,গোছানো জীবন থেকে মা-বাবার ছায়া সরে গেলে সেই পথ চলা সহজ হয় না। রূপসার মামার কথা মতো দুই ভাই-বোন হোক একে অপরের আশ্রয়।"
https://www.prothomalo.com/bangladesh/district/wfydsisk8k,"তারাগঞ্জে দুই বাসের মুখোমুখি সংঘর্ষে প্রাণ গেল ৩ জনের, আহত ৩৫","রংপুরের তারাগঞ্জ উপজেলায় দুটি বাসের মুখোমুখি সংঘর্ষে ৩ জন নিহত হয়েছেন। দুর্ঘটনায় আহত হয়েছেন অন্তত ৩৫ জন। আজ মঙ্গলবার সকাল সাড়ে সাতটার দিকে রংপুর-দিনাজপুর মহাসড়কের তারাগঞ্জের দোয়ালীপাড়া মোড়ে এ দুর্ঘটনা ঘটে।,তারাগঞ্জ হাইওয়ে থানার ভারপ্রাপ্ত কর্মকর্তা (ওসি) শেখ মো. মাহাবুব মোরশেদ প্রথম আলোকে বলেন, আহত ব্যক্তিদের উদ্ধার করে হাসপাতালে পাঠানো হচ্ছে। এখন পর্যন্ত তিন জন নিহত হয়েছেন। আহত ব্যক্তিদের মধ্যে অনেকের অবস্থাই আশঙ্কাজনক। গাড়ি দুটি দুর্ঘটনাস্থল থেকে সরানোর জন্য ফায়ার সার্ভিস কাজ করছে।,নিহত তিনজনের মধ্যে দুজনের পরিচয় পাওয়া গেছে। তাঁরা হলেন দিনাজপুরের চিরিরবন্দর উপজেলার রানিপুর গ্রামের কালাম হোসেন (৪০) ও দিনাজপুরের পার্বতীপুর উপজেলার সোনাপুকুর বানিয়াপাড়া এলাকার মো. মুসলিম (৩৮)। বাকি একজনের পরিচয় এখনো জানা যায়নি।,পুলিশ ও প্রত্যক্ষদর্শীদের সঙ্গে কথা বলে জানা গেছে, কুমিল্লা থেকে ছেড়ে আসা যাত্রীবাহী ঠাকুরগাঁওগামী সাইমুন পরিবহনের সঙ্গে সৈয়দপুর থেকে ছেড়ে আসা তৃপ্তি পরিবহনের বাসের মুখোমুখি সংঘর্ষ হয়। এতে ঘটনাস্থলেই দুজন ও তারাগঞ্জ উপজেলা স্বাস্থ্য কমপ্লেক্সে একজন মারা যান। আহত ব্যক্তিদের উদ্ধার করে তারাগঞ্জ উপজেলা স্বাস্থ্য কমপ্লেক্স ও রংপুর মেডিকেল কলেজ হাসপাতালে ভর্তি করা হয়েছে।,দুর্ঘটনার খবর পেয়ে ঘটনাস্থলে যান তারাগঞ্জ উপজেলা নির্বাহী কর্মকর্তা (ইউএনও) রাসেল মিয়া এবং ফায়ার সার্ভিসের কর্মীরা। তাঁরা স্থানীয় লোকজনের সহায়তায় আহত ব্যক্তিদের উদ্ধার করে হাসপাতালে পাঠান।"
https://www.prothomalo.com/sports/football/4xc38b3sfa,আন্তর্জাতিক ফুটবলকে ফ্রান্সের গোলকিপার লরিসের বিদায়,"সুযোগটা এসেছিল উগো লরিসের সামনে। কিন্তু লরিস পারেননি প্রথম অধিনায়ক হিসেবে দুটি বিশ্বকাপ জেতার রেকর্ড গড়তে। সেই আক্ষেপ নিয়েই আন্তর্জাতিক ফুটবলকে বিদায় জানাতে হলো ৩৬ বছর বয়সী টটেনহাম গোলরক্ষককে। ,ফরাসি সংবাদমাধ্যম লেকিপকে দেওয়া এক সাক্ষাৎকারে আন্তর্জাতিক ফুটবল থেকে সরে যাওয়ার ঘোষণা দেন তিনি। সেখানে লরিস বলেছেন, ‘আমার মনে হয়, আমি সবটা দিয়ে ফেলেছি। তাই আন্তর্জাতিক ফুটবলকে বিদায় বলার সিদ্ধান্ত নিয়েছি।’,বিশ্বকাপ ফাইনাল হারার প্রায় তিন সপ্তাহ পর অবসরে গেলেন ফ্রান্স অধিনায়ক। সামনেই ২০২৪ ইউরোর বাছাইপর্ব শুরু হতে যাচ্ছে। ফ্রান্সের পরিকল্পনা সেই ইউরোকে ঘিরেই। এরই মধ্যে দিদিয়ের দেশমের সঙ্গে নতুন চুক্তিও সম্পন্ন হয়ে গেছে। পুরোনো কোচের সঙ্গে নতুন ‘প্রকল্প’ শুরু করার আগেই ফ্রান্সের জার্সি তুলে রাখছেন লরিস। ,এই গোলরক্ষকের মতে বিদায় বলার এটাই ঠিক সময়, ‘ইউরোর বাছাইপর্ব শুরু হবে আড়াই মাস পরই, তাই এখনই অবসরে যাওয়ার সেরা সময়। আর একটা সময় তো আসেই, যখন বিদায় বলতে হয়। আর আমি সব সময়ই বলি, ফ্রান্স ফুটবল দল নির্দিষ্ট কোনো ফুটবলারের ওপর নির্ভরশীল নয়।’,ফ্রান্সের জার্সিতে লরিসের অভিষেক ২০০৮ সালে, উরুগুয়ের বিপক্ষে। খেলেছেন ১৪৫ ম্যাচ, যার শেষটা কাতার বিশ্বকাপ ফাইনালে লিওনেল মেসির আর্জেন্টিনার বিপক্ষে। ফরাসিদের নেতৃত্ব দিয়েছেন ১২১টি ম্যাচে। অধিনায়ক ও ফুটবলার হিসেবে সেরা অর্জন ২০১৮ বিশ্বকাপ জেতা।,এই মুহূর্তে পরিবারকে আরও বেশি সময় দিতে চান লরিস। আরও কিছু বছর সর্বোচ্চ স্তরের ক্লাব ফুটবল খেলে যেতে চাওয়া এই ফুটবলারের জায়গা ফ্রান্স দলে কে নিতে পারেন সেটাও বলেছেন এই গোলরক্ষক, ‘১৪টির বেশি মৌসুম ফ্রান্সের হয়ে খেলেছি, এটা অনেক বড় বিষয়। আমি মানসিকভাবে কিছুটা ক্লান্তও। এসি মিলানের গোলরক্ষক মাইক মাইগনান খেলার জন্য প্রস্তুত। আমার পরিবারকে আরও বেশি সময় দেওয়া প্রয়োজন। তবে আশা করছি, সর্বোচ্চ স্তরের ক্লাব ফুটবল আরও কিছু বছর খেলতে পারব।’"
https://www.prothomalo.com/opinion/editorial/8tjv7n5gsm,বাড়তি খরচের সক্ষমতা জনগণের নেই,"সাধারণ মানুষ যাতে আপত্তি তুলতে না পারে, সে জন্য সরকার একটি অলিখিত নীতি চালু করেছে। প্রথমে তারা গ্যাস-বিদ্যুতের পাইকারি দাম নির্ধারণ করে, পরে ভোক্তা পর্যায়ে। এবারও তার ব্যতিক্রম হয়নি।,ভোক্তা পর্যায়ে বিদ্যুতের দাম বাড়ানোর প্রস্তাব নিয়ে গত রোববার বাংলাদেশ এনার্জি রেগুলেটরি কমিশনের (বিইআরসি) গণশুনানি হয়। প্রতি ইউনিট (কিলোওয়াট ঘণ্টা) বিদ্যুৎ ব্যবহারে খরচ বাড়তে পারে ১ টাকা ১০ পয়সা। প্রথম অধিবেশনে ছয়টি বিতরণ কোম্পানি ও একটি সঞ্চালন কোম্পানি দাম বাড়ানোর প্রস্তাব উপস্থাপন করে। তারা বলছে, পাইকারি দাম বাড়ানো হয়েছে গত ডিসেম্বরে।,এখন খুচরা পর্যায়ে বিদ্যুতের দাম বাড়ানো না হলে লোকসানে পড়বে তারা। অন্যদিকে অর্থনীতিবিদ ও শিল্পোদ্যোক্তারা দাম বাড়ানোর বিরোধিতা করে বিদ্যুৎ খাতে চুরি, অপচয় ও কমিশন বাণিজ্য বন্ধের ওপর জোর দিয়েছেন। একজন জ্বালানি-বিশেষজ্ঞ সংস্থাগুলোর দেওয়া হিসাবের যথার্থতা নিয়েও প্রশ্ন তুলেছেন।,বিইআরসির কারিগরি কমিটি বলেছে, বিতরণ সংস্থার মধ্যে ঢাকা পাওয়ার ডিস্ট্রিবিউশন কোম্পানি (ডিপিডিসি), ঢাকা ইলেকট্রিক সাপ্লাই কোম্পানি (ডেসকো), পিডিবি, ওয়েস্ট জোন পাওয়ার ডিস্ট্রিবিউশন কোম্পানি (ওজোপাডিকো) ও নর্দান ইলেকট্রিক সাপ্লাই কোম্পানির (নেসকো) ক্ষেত্রে কিছু মুনাফা ধরে বিদ্যুতের দাম নির্ধারণ করা হয়। আর পল্লী বিদ্যুতায়ন বোর্ডের (আরইবি) ক্ষেত্রে মুনাফা ধরা হয় না।,গত ১৪ বছরে পাইকারি ও খুচরা পর্যায়ে বিদ্যুতের দাম বেড়েছে ১০ বার। এখন খুচরা পর্যায়ে ১১তম বারের মতো দাম বাড়তে পারে এ মাসে। শুনানি-পরবর্তী মতামত জানতে ১৫ জানুয়ারি পর্যন্ত সময় বেঁধে দেওয়া হয়েছে। শুনানির পর ৬০ কার্যদিবসের মধ্যে বিদ্যুতের দাম ঘোষণার বাধ্যবাধকতা আছে। তবে এ মাসেই আদেশ ঘোষণার প্রস্তুতি নিচ্ছে বিইআরসি।,ইউক্রেন-রাশিয়া যুদ্ধে বৈশ্বিক অর্থনীতিতে অস্থিরতা সত্ত্বেও দেশের অর্থনীতি, বিশেষ করে রপ্তানি খাত ঘুরে দাঁড়াতে শুরু করেছে, সে সময় বিদ্যুতের মূল্যবৃদ্ধি অর্থনীতিতে বিরূপ প্রভাব ফেলবে বলে মনে করেন বিশেষজ্ঞরা। অর্থনীতিবিদ সেলিম রায়হান বলেন, ‘এখন দাম বাড়ানো ঠিক হবে না। অনেক দিন ধরে আমরা উচ্চ মূল্যস্ফীতির মধ্যে আছি। সম্প্রতি মূল্যস্ফীতি কিছুটা কমছে।,বিদ্যুতের দাম বাড়ালে মূল্যস্ফীতি আবার বাড়বে।’ অন্যদিকে শিল্পোদ্যোক্তা শেখ মাসাদুল আলম মনে করেন, বিদ্যুৎ-সংকটের কারণে উৎপাদন ব্যাহত হচ্ছে। এ অবস্থায় বিদ্যুতের দাম বাড়লে শিল্প খাত আরও ক্ষতিগ্রস্ত হবে। তিনি গ্রাহক পর্যায়ে বিদ্যুতের দাম না বাড়িয়ে এই খাতে যে অপচয় ও কমিশন বাণিজ্য চলছে, তা বন্ধের দাবি জানান। কনজ্যুমারস অ্যাসোসিয়েশনের (ক্যাব) পক্ষে জ্বালানি-বিশেষজ্ঞ এম শামসুল আলম ৫৩টি লিখিত প্রশ্ন করলেও সংশ্লিষ্ট কর্মকর্তারা জবাব দিতে পারেননি।,বিইআরসি এমন সময় গ্রাহক পর্যায়ে বিদ্যুতের দাম বাড়ানোর উদ্যোগ নিয়েছে, যখন আন্তর্জাতিক বাজারে জ্বালানি তেলের দাম প্রতি ব্যারেল ৮০ ডলারের নিচে নেমে এসেছে। আন্তর্জাতিক বাজারের দাম কমলে অভ্যন্তরীণ বাজারেও তার ইতিবাচক প্রভাব পড়বে। সে ক্ষেত্রে সরকার যে পরিমাণ লোকসানের দোহাই দিচ্ছে, তা-ও কমে আসবে।,সে ক্ষেত্রে কমিশনের মেয়াদ শেষ হয়ে যাচ্ছে এ যুক্তিতে ভোক্তা পর্যায়ে এখনই বিদ্যুতের দাম বাড়ানো ঠিক হবে না। বরং সরকারের উচিত হবে বিদ্যুৎ খাতে চুরি-অপচয় বন্ধে কঠোর পদক্ষেপ নেওয়া। সরকারের এমন কিছু করা ঠিক হবে না, যাতে অর্থনীতি আরও ঝুঁকিতে পড়ে এবং মূল্যস্ফীতিতে পিষ্ট মানুষ চিড়েচ্যাপটা হয়।"
https://www.prothomalo.com/bangladesh/gs3fysp8ws,গণিত নিয়ে দিনভর উৎসব ,"নারায়ণগঞ্জে আনন্দমুখর পরিবেশে অনুষ্ঠিত হয়ে গেল চলতি বছরের ডাচ্–বাংলা ব্যাংক-প্রথম আলো গণিত উৎসবের ষষ্ঠ আঞ্চলিক পর্ব। গতকাল সোমবার সকাল থেকে দুপুর পর্যন্ত শহরের আমলাপাড়ার নারায়ণগঞ্জ আইডিয়াল স্কুলে বসে এই উৎসবের আয়োজন। ‘গণিত শেখো, স্বপ্ন দেখো’ স্লোগানে বাছাই অলিম্পিয়াড থেকে নির্বাচিত তিন শতাধিক শিক্ষার্থী এই পর্বে অংশ নেয়।,উৎসবের উদ্বোধনী পর্বে জাতীয় সংগীতের সঙ্গে জাতীয় পতাকা উত্তোলন করেন নারায়ণগঞ্জ আইডিয়াল স্কুলের প্রধান শিক্ষক আনোয়ার হোসেন। এ ছাড়া ডাচ্‌–বাংলা ব্যাংকের ভাইস প্রেসিডেন্ট ও নারায়ণগঞ্জ শাখার ব্যবস্থাপক শ্যামল কুমার সাহা আন্তর্জাতিক গণিত অলিম্পিয়াডের পতাকা এবং ,র ব্যবস্থাপনা সম্পাদক আনিসুল হক বাংলাদেশ গণিত অলিম্পিয়াডের পতাকা উত্তোলন করেন।,উৎসবের উদ্বোধন ঘোষণা করে আনোয়ার হোসেন বলেন, গণিতকে মাদার অব সায়েন্স বলা হয়। কারণ, গণিত না থাকলে বিজ্ঞান এক অর্থে অসার হয়ে যাবে।,আনিসুল হক বলেন, বাংলাদেশের শিক্ষার্থীরা এ পর্যন্ত আন্তর্জাতিক গণিত অলিম্পিয়াডে ১টি স্বর্ণপদক, ৭টি রৌপ্যপদক, ৩২টি ব্রোঞ্জপদক এবং ৩৮টি সম্মানজনক স্বীকৃতি পেয়েছে। শিক্ষার্থীদের উদ্দেশে তিনি বলেন, ‘বুদ্ধির চর্চা করতে হলে আমাদের গণিত বই পড়তে হবে, অনুশীলনের আগে বর্ণনা পড়তে হবে, উদাহরণের অঙ্কগুলো পড়তে হবে। আমরা পাঠ্যপুস্তকের বাইরে গল্পের বই পড়ব।’,শ্যামল কুমার সাহা বলেন, ‘গণিত হচ্ছে বুদ্ধিচর্চা ও বুদ্ধিবিকাশের মাধ্যম। গণিতের মাধ্যমে আমরা বুদ্ধির বিকাশ ঘটাতে পারি।’,নারায়ণগঞ্জ আঞ্চলিক পর্ব থেকে ২৫ জনকে বিজয়ী ঘোষণ করা হয়। তাদের পদক, টি-শার্ট ও সনদ দেওয়া হয়। এসব শিক্ষার্থী ঢাকায় অনুষ্ঠেয় জাতীয় গণিত উৎসবে অংশ নেবে।,উৎসবে,প্রশ্নোত্তর পর্ব সঞ্চালনা করেন,র ডিজিটাল ট্রান্সফরমেশন ও যুব কার্যক্রমের প্রধান সমন্বয়কারী এবং বাংলাদেশ গণিত অলিম্পিয়াড কমিটির সাধারণ সম্পাদক মুনির হাসান। উপস্থিত ছিলেন বাংলাদেশ গণিত অলিম্পিয়াড কমিটির ভারপ্রাপ্ত সভাপতি মুহম্মদ জাফর ইকবাল, নারায়ণগঞ্জ কলেজের গণিতের প্রভাষক ছালেহ আকরাম আল আমিন, কম্পিউটারবিজ্ঞানের প্রভাষক মুহাম্মদ খায়রুজ্জামান, রণদাপ্রসাদ সাহা বিশ্ববিদ্যালয়ের গণিত বিভাগের সহকারী অধ্যাপক মো. আসাদুজ্জামান প্রমুখ।,অনুষ্ঠানে অন্যান্যের মধ্যে আরও উপস্থিত ছিলেন বিদ্যালয় পরিচালনা কমিটির চেয়ারম্যান কাশেম জামাল, ভাইস চেয়ারম্যান মোহাম্মদ আলী, প্রথম আলো নারায়ণগঞ্জ বন্ধুসভার উপদেষ্টা ভবানী শংকর রায় প্রমুখ।,মুহম্মদ জাফর ইকবাল শিক্ষার্থীদের উদ্দেশে বলেন, ‘তোমাদের কল্পনাশক্তি বাড়াতে হবে। এ জন্য আমরা বলি, মুখস্থ করবে না। তোমাদের কল্পনা করার শক্তি, মস্তিষ্ক ব্যবহারের শক্তি বাড়াতে হবে।’,মুনির হাসান বলেন, ‘স্বাধীনতার ৫২ বছরে আমরা একমাত্র আন্তর্জাতিক গণিত অলিম্পিয়াডে শতাধিক দেশের সঙ্গে প্রতিযোগিতা করে স্বর্ণপদক পেয়েছি। এখন আমাদের ছেলেমেয়েরা পৃথিবীর বড় বড় বিশ্ববিদ্যালয়ে পড়ে, দেশে–বিদেশে কাজ করে।’,অনুষ্ঠানে নারায়ণগঞ্জ আইডিয়াল স্কুলের সংগীতশিক্ষিক রুমা ধরের নেতৃত্বে ওই বিদ্যালয়ের শিক্ষার্থীরা জাতীয় সংগীত, গণিতের গান, গণিত জয়ের গান পরিবেশন করে। এ ছাড়া বন্ধুসভার বন্ধুদের অংশগ্রহণে ছিল সাংস্কৃতিক পর্ব। পুরো অনুষ্ঠানটি সঞ্চালনা করেন প্রথম আলো নারায়ণগঞ্জ বন্ধুসভার সভাপতি মণিকা আক্তার।,আগামীকাল বুধবার অনুষ্ঠিত হবে ব্রাহ্মণবাড়িয়া পর্ব। ঢাকায় আগামী ফেব্রুয়ারিতে অনুষ্ঠেয় জাতীয় গণিত উৎসবের জন্য শিক্ষার্থী বাছাইয়ের জন্য এভাবে মোট ২০টি আঞ্চলিক পর্ব অনুষ্ঠিত হবে।,ডাচ্-বাংলা ব্যাংকের পৃষ্ঠপোষকতায় এবং ,র ব্যবস্থাপনায় গণিত উৎসবের আয়োজন করছে বাংলাদেশ গণিত অলিম্পিয়াড কমিটি। উৎসবের খবর মিলবে গণিত অলিম্পিয়াডের , এবং অফিশিয়াল , পেজে।"
https://www.prothomalo.com/sports/cricket/n0c3gb5fc7,আবারও এক কোচের নীতিতে বিসিবি,"বাংলাদেশ দলের প্রধান কোচ হিসেবে ফিরতে পারেন চন্ডিকা হাথুরুসিংহে, এটা জানা গিয়েছিল আগেই। তবে তখন শোনা গিয়েছিল, তিনি নিতে পারেন ওয়ানডে ও টেস্ট দলের দায়িত্ব। টি-টোয়েন্টি দলের কোচ হিসেবে থেকে যাবেন সর্বশেষ টি-টোয়েন্টি বিশ্বকাপে দায়িত্ব পালন করা শ্রীধরন শ্রীরামই। তবে নতুন তথ্য, দুই কোচের নীতি থেকে সরে এসে বিসিবি হয়তো আবারও তিন সংস্করণের জন্য এক কোচের নীতিতে হাঁটতে পারে।,বিসিবি সূত্রে জানা গেছে, সেই কোচ হতে পারেন শ্রীলঙ্কান হাথুরুসিংহেই। দু-একজনের দ্বিমত থাকলেও বিসিবির বেশির ভাগ কর্মকর্তা ও সিনিয়র ক্রিকেটারের ভোটও নাকি তাঁর ব্যালটেই। হাথুরুসিংহের বাংলাদেশে ফেরাটা তাই অনেকটাই নিশ্চিত বলে জানিয়েছে সূত্র। এখন শুধু চুক্তির শর্ত নিয়ে বোঝাপড়াটাই বাকি। এর আগে গত ২৮ ডিসেম্বর বাংলাদেশ দলের কোচের পদ থেকে সরে দাঁড়ান দক্ষিণ আফ্রিকান কোচ রাসেল ডমিঙ্গো।,হাথুরুসিংহে ফিরলে কয়েক দিন আগে নিজের ভবিষ্যৎ নিয়ে বিসিবির সঙ্গে আলোচনা করে ঢাকা ঘুরে যাওয়া ভারতীয় কোচ শ্রীরামের ভূমিকা কী হবে, সেটা একটা প্রশ্ন। নাম প্রকাশ না করার শর্তে বিসিবির এক কর্মকর্তা বলেছেন, সেটা ঠিক হবে নতুন প্রধান কোচ কে হবেন, তা নিশ্চিত হওয়ার পর। এ ক্ষেত্রে প্রধান কোচেরও মতামত নেওয়া হবে। তবে সামনে যেহেতু বাংলাদেশ দলকে অনেক ম্যাচ খেলতে হবে, হাথুরুসিংহের পাশাপাশি শ্রীরামকে সহকারী কোচের ভূমিকায় রাখা যায় কি না, সেটা ভেবে দেখছে বিসিবি।,কোচিং প্যানেলের সম্ভাব্য নতুন সদস্য হিসেবে মাইক হাসি, রবিন সিং, মোহাম্মদ কাইফ ও ল্যান্স ক্লুজনারেরও নাম শোনা যাচ্ছে। এ ছাড়া জাতীয় দল, ‘এ’ দল, হাই পারফরম্যান্স বিভাগ ও বাংলাদেশ টাইগার্সের মধ্যে সেতুবন্ধ তৈরি করতে একজন হেড অব প্রোগ্রামও নিয়োগ দেওয়ার সিদ্ধান্ত নিয়েছে বিসিবি। ,এ ক্ষেত্রে সম্ভাব্য হিসেবে আছেন টম মুডি এবং বাংলাদেশ দলের সাবেক কোচ রিচার্ড পাইবাসের নাম। বিসিবির আশা, আগামী মাসে অনুষ্ঠেয় ইংল্যান্ড সিরিজের আগে বা সিরিজের মধ্যেই পাওয়া যাবে নতুন কোচদের।"
https://www.prothomalo.com/sports/yw13zkmv3t,"নেইমার-রিচার্লিসনদের জার্সি পরে সরকারি স্থাপনায় হামলা, সিবিএফের নিন্দা","ব্রাজিলে নজিরবিহীন দাঙ্গায় অংশ নেওয়া বেশির ভাগ হামলাকারী জাতীয় ফুটবল দলের জার্সি পরে এসেছিলেন। তাঁদের কারও জার্সিতে নেইমার, কারও জার্সিতে ছিল রিচার্লিসন-কাসেমিরোদের নাম। কেউ কেউ তো বিশ্বকাপ ও ব্যালন ডি’অর জয়ী তারকা কাকার নাম লেখা জার্সি পরে তাণ্ডব চালিয়েছেন। ,হামলায় অংশ নেওয়া সবাইকে জইর বলসোনারোর সমর্থক দাবি করেছেন ব্রাজিলের নতুন প্রেসিডেন্ট লুইজ ইনাসিও লুলা দা সিলভা। ব্রাজিল ফুটবল কনফেডারেশন (সিবিএফ) এ ঘটনায় সামাজিক যোগাযোগমাধ্যমে বিবৃতি দিয়েছে। ,অক্টোবরে ব্রাজিলের প্রেসিডেন্ট নির্বাচনে বলসোনারোকে হারিয়ে দেন লুলা দা সিলভা। নতুন বছরের প্রথম দিনেই দ্বিতীয়বার দেশটির সরকারপ্রধান হিসেবে শপথ নেন ৭৭ বছর বয়সী লুলা। , posted this photo comparing the insurrection in Brazil to the January 6th insurrection (U.S.).,In both instances, riots were sparked by supporters of a conservative party and their cult leader.,It's almost as if conservatism is inherently violent on a global scale. ,তবে বামপন্থী লুলার কাছে হার কোনোভাবেই মেনে নিতে পারেননি কট্টর ডানপন্থী নেতা বলসোনারোর উগ্র সমর্থকেরা। ব্রাজিলের জাতীয় সংসদ (কংগ্রেসো নাসিওনাল), সুপ্রিম কোর্টসহ বিভিন্ন সরকারি ভবনে তাণ্ডব চালিয়েছেন তাঁরা। নজিরবিহীন দাঙ্গার কবল থেকে প্রেসিডেন্ট প্রাসাদ পালাসিও দা আলভোরাদাও রক্ষা পায়নি। ,রাজনৈতিক বিশ্লেষকেরা ব্রাজিলে দাঙ্গার সঙ্গে ২০২১ সালে যুক্তরাষ্ট্রের ক্যাপিটল হিলে ডোনাল্ড ট্রাম্প সমর্থকদের হামলার মিল খুঁজে পাচ্ছেন।,পরিস্থিতি নিয়ন্ত্রণে আনতে এবং প্রেসিডেন্ট লুলার নিরাপত্তা জোরদার করতে ৩০০ হামলাকারীকে গ্রেপ্তার করা হয়েছে। বিষয়টি নিশ্চিত করেছেন ব্রাজিলের বিচার ও জননিরাপত্তা বিষয়ক মন্ত্রী ফ্লাভিও দিনো। বার্তা সংস্থা এএফপি বলছে, গ্রেপ্তারের সংখ্যাটা প্রায় ১৫০০। যদিও সদ্য সাবেক প্রেসিডেন্ট বলসোনারো সরকারি স্থাপনায় নিজ সমর্থকদের হামলা ও লুটতরাজের বিষয়টি অস্বীকার করে নিন্দা জানিয়েছেন।,নজিরবিহীন দাঙ্গার কবল থেকে অবশ্য রক্ষা পেয়েছে রিও ডি জেনিরোতে অবস্থিত সিবিএফ ভবন। তবে বিস্ময়কর হলেও সত্যি, বেশির ভাগ হামলাকারী ব্রাজিলের কাতার বিশ্বকাপের জার্সি পরে তাণ্ডব চালিয়েছেন।,জাতীয় দলের জার্সি গায়ে হামলা চালানোর বিষয়টি স্বাভাবিকভাবে নিতে পারেনি সিসিএফ কর্তৃপক্ষ। বলসোনারোর উগ্র সমর্থকদের ফুটবলকে রাজনৈতিক হাতিয়ার হিসেবে ব্যবহার করা নিয়ে সামাজিক যোগাযোগমাধ্যমে বিবৃতি দিয়েছে ফেডারেশন।,সিবিএফকে নির্দলীয় ও গণতান্ত্রিক সংস্থা দাবি করে তারা লিখেছে, ‘ব্রাজিল জাতীয় দলের জার্সি জাতির পরমানন্দের প্রতীক। এটা তাঁদের জন্য, যাঁরা দেশকে সত্যিকার অর্থেই ভালোবাসেন, দেশের জন্য উল্লাস করেন ও শিহরিত হন। সিবিএফ একটি নির্দলীয় ও গণতান্ত্রিক সত্তা। দেশকে বিভক্ত করতে নয়, বরং ঐক্যবদ্ধ করতে আমরা এই জার্সি ব্যবহারের জন্য উৎসাহিত করে থাকি।’"
https://www.prothomalo.com/video/bangladesh/x3f2n1yrpf,,
https://www.prothomalo.com/bangladesh/z8t6uocla5,সেই টেলিটক এখন সরকারের বোঝা,"শুরুতে আশা জাগিয়েছিল। এখন গ্রাহক, রাজস্ব, নেটওয়ার্কের আওতা—সব ক্ষেত্রে সবার চেয়ে অনেক পিছিয়ে। বছর বছর লোকসান। ,২০০৫ সালে টেলিটক যখন বাণিজ্যিক কার্যক্রম শুরু করে, তখন মানুষের আগ্রহের কোনো শেষ ছিল না। কারণ, সরকারি এই মোবাইল নেটওয়ার্ক অপারেটর কম খরচে কথা বলার সুযোগ দেওয়ার প্রত্যাশা জাগিয়েছিল।,তখনকার পত্রিকা ঘেঁটে দেখা যায়, টেলিটক প্রতি মিনিট কথা বলার মাশুল (কলচার্জ) ধার্য করেছিল ৪ টাকা, যা গ্রামীণফোনের ক্ষেত্রে ছিল ৬ টাকা। রাত ১০টা থেকে সকাল ৮টা পর্যন্ত কথা বলা যেত ২ টাকা ৬০ পয়সা দিয়ে। টেলিটকের প্রি–পেইড একটি সিমের দাম ছিল তিন হাজার টাকা। এটিও অন্য অপারেটরের চেয়ে বেশ কম ছিল।,ব্যয়সাশ্রয়ী হওয়ায় তখন মানুষ লাইন ধরে টেলিটকের সিম (গ্রাহক শনাক্তকরণ নম্বর) কিনেছিলেন। আজ ১৭ বছর পর টেলিটক চারটি অপারেটরের মধ্যে গ্রাহকসংখ্যা, রাজস্ব ও নেটওয়ার্কের আওতার দিক দিয়ে সবার পেছনে। প্রতিষ্ঠানটি বছর বছর লোকসান দিচ্ছে। বাড়ছে দায়দেনা।,টেলিটক বাংলাদেশ লিমিটেডের ওয়েবসাইটে গেলে ডাক ও টেলিযোগাযোগমন্ত্রী মোস্তাফা জব্বারের ছবিসহ একটি উদ্ধৃতি দেখা যায়। সেটি হলো, ‘টেলিটককে মানুষের প্রত্যাশার জায়গায় নিয়ে যেতে আমরা কাজ শুরু করেছি এবং সেদিন বেশি দূরে নয়, যেদিন টেলিটক হবে মানুষের প্রথম পছন্দ।’,মন্ত্রী মোস্তাফা জব্বার ,কে বলেন, ‘একটি মোবাইল অপারেটরের সফল হওয়ার পেছনে মূল বিষয় হলো বিনিয়োগ। বিনিয়োগ না হলে, প্রয়োজনীয় অবকাঠামো তৈরি না হলে কোনো প্রতিষ্ঠান দাঁড়াতে পারে না। টেলিটকে সরকারি যে বিনিয়োগ হওয়া প্রয়োজন, ছিল তা হয়নি।’ তিনি আরও বলেন, ২০১৮ সালে তিনি দায়িত্ব নেওয়ার পর টেলিটকের নেটওয়ার্ক গড়ে তুলতে ১০ হাজার কোটি টাকা বিনিয়োগ করা হয়েছে।,অবশ্য সংশ্লিষ্ট ব্যক্তিরা বলছেন, টেলিটককে জাগিয়ে তোলা সম্ভব হবে কি না, সেই সংশয় রয়েই গেছে।,টেলিটক শতভাগ সরকার মালিকানাধীন প্রতিষ্ঠান। ২০০৪ সালের ২৬ ডিসেম্বর এটি যাত্রা শুরু করে। যদিও বাণিজ্যিক কার্যক্রম শুরু করে ২০০৫ সালের ৩১ মার্চ। টেলিটকের ওয়েবসাইটে এর লক্ষ্য ও উদ্দেশ্য সম্পর্কে বলা হয়েছে, দেশের প্রতিটি কোনায় প্রতিটি মানুষকে সবচেয়ে সাশ্রয়ী সেবা দেওয়া। সরকারের রাজস্বের নতুন উৎস হিসেবে কাজ করা এবং বাজারে প্রতিযোগিতা নিশ্চিত করাও টেলিটকের উদ্দেশ্য।,বাংলাদেশ টেলিযোগাযোগ নিয়ন্ত্রণ কমিশনের (বিটিআরসি) গত অক্টোবর মাসের তথ্য অনুযায়ী, দেশে মুঠোফোনের সক্রিয় সিমসংখ্যা এখন ১৮ কোটির বেশি। গ্রামীণফোনের ৮ কোটি, রবির সাড়ে ৫ কোটি ও বাংলালিংকের প্রায় ৪ কোটি গ্রাহক থাকলেও টেলিটকের গ্রাহক ৬০ লাখ ৭৫ হাজার, যা মোট গ্রাহকের ৪ শতাংশের কম।,সংশ্লিষ্ট ব্যক্তিরা বলছেন, সরকারি কিছু প্রতিষ্ঠানে টেলিটকের সিম ব্যবহার বাধ্যতামূলক। আবার সরকারি কিছু সেবা নিতে টেলিটকের সিম থাকতে হয়। যেমন সরকারি চাকরির নিয়োগ বিজ্ঞপ্তির বিপরীতে আবেদন। এসব কারণে অনেকে টেলিটকের সিম রাখেন।,প্রতিষ্ঠার পর ১৭ বছরেও টেলিটক দেশের বড় একটি অংশকে নেটওয়ার্কের আওতায় আনতে পারেনি। কোম্পানিটি জানিয়েছে, দেশের ৬১ শতাংশ এলাকা টেলিটকের দ্বিতীয় প্রজন্মের (টু–জি) নেটওয়ার্কের আওতাভুক্ত। যেসব এলাকায় শুধু টু–জি নেটওয়ার্ক রয়েছে, সেখানে মানুষ ফোনে শুধু কথা বলা ও খুদে বার্তা পাঠাতে পারে। ইন্টারনেট ব্যবহারের জন্য দরকার হয় থ্রি–জি ও ফোর–জি নেটওয়ার্ক।,দেশের ৫০ শতাংশ এলাকা টেলিটকের থ্রি–জি ও ৩২ শতাংশ এলাকা ফোর–জির আওতাভুক্ত। কর্মকর্তারা বলছেন, মূলত কিছু বড় শহরে টেলিটক দ্রুতগতির ইন্টারনেট সেবা দিতে পেরেছে। অনেক শহরে সেটাও পারেনি। যেমন লক্ষ্মীপুর, জয়পুরহাট, চাঁপাইনবাবগঞ্জে টেলিটকের ফোর–জি সেবা নেই। ঢাকার ২০ শতাংশ এলাকাও এই সেবার বাইরে। যদিও ফোর–জি সেবার ক্ষেত্রে বেসরকারি অপারেটরগুলো বহুদূর এগিয়ে গেছে।,নেটওয়ার্কের আওতা বাড়াতে দরকার বেজ ট্রান্সসিভার স্টেশন (বিটিএস), যা টাওয়ার নামে পরিচিত। টেলিটকের বিটিএস আছে ৫ হাজার ৬৬১টি। যেখানে গ্রামীণফোনের ১৮ হাজার এবং রবির সাড়ে ১৫ হাজার বিটিএস রয়েছে।,ঢাকার একটি বেসরকারি বিশ্ববিদ্যালয়ের শিক্ষক মুশফেকা ইসলাম ২০০৮ সাল থেকে টেলিটকের গ্রাহক। হতাশা প্রকাশ করে তিনি ,কে বলেন, রাজধানীর নিকেতনের মতো এলাকার বাসিন্দা হয়েও তিনি নেটওয়ার্ক সমস্যায় পড়েন। তিনি বলেন, দীর্ঘদিন একটি নম্বর ব্যবহার করছেন। সেটা বদলাতেও পারছেন না।,টেলিটকের লোকসান ধারাবাহিক। ১৭ বছরে তারা মাত্র দুই অর্থবছরে মুনাফার মুখ দেখেছিল। টেলিটকের দেওয়া হিসাব বলছে, ২০২১–২২ অর্থবছরে সেবা বিক্রি করে তাদের আয় ৪৯৮ কোটি টাকা। কিন্তু পরিচালন ব্যয় এত বেশি যে নিট লোকসানের পরিমাণ দাঁড়িয়েছে ২২৫ কোটি টাকার বেশি। বিগত তিন অর্থবছরের মধ্যে সর্বশেষ অর্থবছরে লোকসান বেশি হয়েছে।,গত সেপ্টেম্বর পর্যন্ত টেলিটকের দেনা দাঁড়িয়েছে ৫ হাজার ২১৭ কোটি টাকার বেশি। এর মধ্যে সরকারের পাওনা প্রায় ২ হাজার ৩২৮ কোটি টাকা। বিটিআরসির পাওনা আরও ১ হাজার ৯৫৩ কোটি টাকা। বিদ্যুৎ সরবরাহকারী প্রতিষ্ঠান পল্লী বিদ্যুতায়ন বোর্ড (আরইবি) বিদ্যুৎ বিল হিসেবে পায় ৩৮৯ কোটি টাকার বেশি। শুধু সরকার নয়, বেসরকারি প্রতিষ্ঠানের কাছেও টেলিটকের দেনা রয়েছে। এর মধ্যে সরঞ্জাম সরবরাহকারী প্রতিষ্ঠান পায় ১৬৬ কোটি টাকা। ব্যাংক ও অন্য ঋণদাতারা পায় ১৯৪ কোটি টাকার মতো।,৫ হাজার ২১৭ কোটি টাকা দেনার বিপরীতে টেলিটকের পাওনা আছে ১৪১ কোটি টাকার মতো।,বেসরকারি গবেষণা সংস্থা সেন্টার ফর পলিসি ডায়ালগের (সিপিডি) গবেষণা পরিচালক খন্দকার গোলাম মোয়াজ্জেম ,কে বলেন, টেলিটকের আর্থিক পরিসংখ্যান থেকে যা জানা যায়, তাতে মনে হয়, তাদের টিকে থাকার সক্ষমতা নিয়ে প্রশ্ন উঠেছে। প্রতিষ্ঠানটিতে সরকারি মূলধন, ঋণ, অনুদান রয়েছে এবং অব্যাহত লোকসানের কারণে তা শোধ করার পরিস্থিতিও নেই। এগুলো সরকারের দায় তৈরি করে।,বিটিআরসি পাওনা আদায় ও সেবার মান নিশ্চিতের ক্ষেত্রে অন্য অপারেটরদের ওপর যতটা কঠোর হয়, ঠিক ততটাই উদার থাকে টেলিটকের প্রতি। গত সেপ্টেম্বর মাসে কল ড্রপ ও ক্ষতিপূরণ নিয়ে এক সংবাদ সম্মেলন করেছিল বিটিআরসি। সেখানে কোন অপারেটরের কল ড্রপের হার কত, তার বিস্তারিত তথ্য তুলে ধরা হয়। তবে টেলিটকের কোনো তথ্য সেখানে ছিল না।,বিটিআরসির চেয়ারম্যান শ্যাম সুন্দর সিকদার সেদিন বলেছিলেন, সরকারি এই অপারেটরদের নিজস্ব ব্যবস্থাপনায় ঘাটতি আছে। তাদের প্রস্তুতি নেওয়ার জন্য একটু সময় দেওয়া হচ্ছে।,জাতীয় অর্থনৈতিক পরিষদের নির্বাহী কমিটি (একনেক) গত আগস্ট মাসে টেলিটকের নেটওয়ার্ক সক্ষমতা বাড়াতে ২ হাজার ২০৪ কোটি টাকার একটি প্রকল্প অনুমোদন দেয়। এ প্রকল্পের মাধ্যমে টেলিটক ৫০০টি নতুন টাওয়ার বসাবে। পাশাপাশি অন্য অপারেটরদের সঙ্গে ভাগাভাগির মাধ্যমে আড়াই হাজার টাওয়ার বাড়াবে।,নতুন করে ৩ হাজার টাওয়ার যোগ হলেও অন্যদের চেয়ে পিছিয়েই থাকবে টেলিটক। কারণ, টেলিটকের টাওয়ার দাঁড়াবে সাড়ে ৯ হাজারের মতো। এখন গ্রামীণফোনের ১৮ হাজারের বেশি ও রবির ১৫ হাজারের বেশি টাওয়ার রয়েছে। সংখ্যা বাড়ছেও। অপারেটরগুলো আগামী এক–দুই বছরের মধ্যে ফাইভ–জি চালুর চিন্তা করছে। টেলিটক ২০২১ সালের ডিসেম্বরে পরীক্ষামূলকভাবে ফাইভ-জি পরীক্ষা চালিয়েছে। কয়েকটি জায়গায় এ সুবিধা চালু হয়েছিল। তবে খোঁজ নিয়ে জানা যায়, এ সুবিধা এখন বলার মতো অবস্থায় নেই।,রাজধানীতে টেলিটক ফাইভ-জি চালু করতে ২৩৬ কোটি ৫৪ লাখ টাকার একটি প্রকল্প নিয়েছিল। কিন্তু সরকার প্রকল্পটির অনুমোদন দেয়নি, গত আগস্টে ফিরিয়ে দেয়।,টেলিটক কেন পারল না, তা নিয়ে প্রতিষ্ঠানটির সাবেক ও বর্তমান কয়েকজন কর্মকর্তা এবং টেলিযোগাযোগ খাতের বিশ্লেষকদের সঙ্গে কথা হয়। তাঁরা বলেছেন, টেলিটকে লোকসানের জন্য জবাবদিহি নেই। লোকসান হলে কোম্পানি পরিচালনার সঙ্গে যুক্তদের কোনো ক্ষতি হয় না। পাশাপাশি টেলিটক সিদ্ধান্ত নিতে দেরি করে। আমলাতান্ত্রিক জটিলতা, নজরদারি, পরিকল্পনার অভাবসহ নানা কারণে এটি সফল হতে পারেনি।,টেলিটকের পরিচালনা পর্ষদের চেয়ারম্যান পদাধিকারবলে ডাক ও টেলিযোগাযোগসচিব। পরিচালনা পর্ষদে বাকি আট সদস্যের মধ্যে সাতজনই সরকারের বিভিন্ন মন্ত্রণালয়, বিভাগ ও সংস্থায় কর্মরত। একজন বাংলাদেশ শিল্প ও বণিক সমিতি ফেডারেশনের (এফবিসিসিআই) সহসভাপতি।,টেলিটকের লোকসান ও ব্যর্থতার কারণ জানতে চাইলে প্রতিষ্ঠানটির ব্যবস্থাপনা পরিচালক হাবিবুর রহমান ,কে জানান, তিনি সম্প্রতি এই পদে এসেছেন। টেলিটকের সমস্যাগুলোর কারণ খুঁজে তা থেকে কীভাবে বের হয়ে আসা যায়, তার জন্য স্বল্প, মধ্য ও দীর্ঘমেয়াদি পরিকল্পনা করছেন।,বাংলাদেশে সরকারের মালিকানাধীন বেশির ভাগ বাণিজ্যিক প্রতিষ্ঠান লোকসানি ও অদক্ষ। এসব সংস্থার প্রধানেরা যুক্তি তুলে ধরেন এই বলে যে বাজারে প্রতিযোগিতার স্বার্থে তাদের দরকার। আবার জরুরি পণ্য ও সেবার ক্ষেত্রে পুরোটা বেসরকারি প্রতিষ্ঠানের হাতে ছেড়ে দেওয়া ঠিক নয়। কিন্তু বাজারে এলে তাদের তেমন কোনো প্রভাব থাকে না।,অধ্যাপক মোজাফফর আহমদ ও অধ্যাপক রেহমান সোবহান ১৯৮০ সালে একটি বই লিখেছিলেন, যার নাম ছিল ,। বইটির বরাত দিয়ে বিশ্বব্যাংকের সাবেক মুখ্য অর্থনীতিবিদ জাহিদ হোসেন ,কে বলেন, মোটাদাগে অধ্যাপক মোজাফফর আহমদ ও অধ্যাপক রেহমান সোবহান দুটি কারণে সরকারি খাতে বাণিজ্যিক প্রতিষ্ঠান রাখার কথা বলেছিলেন। ,এক. বৈষম্য কমানো। সরকারি প্রতিষ্ঠানগুলো মুনাফামুখী না হয়ে মানুষের কল্যাণের জন্য পণ্য ও সেবা বিক্রি করবে সাশ্রয়ী মূল্যে। দুই. বেসরকারি খাতে একচেটিয়া ব্যবসা করার প্রবণতা থাকে। সরকারি কোম্পানিগুলো দক্ষতার পরিচয় দিয়ে বাজারে প্রতিযোগিতা নিশ্চিত করবে।,জাহিদ হোসেন বলেন, বাংলাদেশে এর দুটির কোনোটাই দেখা যায়নি। অদক্ষ সরকারি প্রতিষ্ঠানগুলো অর্থনীতির কোনো উপকার করে না। বরং সরকারের বাজেটের বোঝা তৈরি করে। এগুলো টিকিয়ে রাখা হয় রাজনৈতিক অর্থনীতির কারণে। অদক্ষ সরকারি প্রতিষ্ঠানগুলোর সুফলভোগী আমলারা। কারণ, তাঁরা এসব প্রতিষ্ঠানের বিভিন্ন পদে থাকেন।"
https://www.prothomalo.com/world/south-america/kiua99nqa8,"ব্রাজিলে তাণ্ডবের পর বলসোনারো এখন কোথায়, কী বলছেন স্ত্রী","সাবেক প্রেসিডেন্ট জইর বলসোনারোর সমর্থকদের নজিরবিহীন দাঙ্গার সাক্ষী হলো ব্রাজিল। এ ঘটনায় দেশের ভেতরে-বাইরে তুমুল সমালোচনার মুখে পড়েছেন তিনি। এর মধ্যেই তাঁর স্ত্রী মিশেল বলসোনারো জানিয়েছেন, সাবেক এই প্রেসিডেন্ট পেটে ব্যথা নিয়ে যুক্তরাষ্ট্রের ফ্লোরিডার একটি হাসপাতালে ভর্তি হয়েছেন।,গত রোববার রাজধানী ব্রাসিলিয়ায় সরকারি দপ্তরগুলোয় বলসোনারোর হাজারোর সমর্থকের তাণ্ডবের পরদিন এ খবর এল। একাধিক প্রতিবেদনের বরাত দিয়ে বিবিসি বলেছে, গতকাল সোমবার অরল্যান্ডোর কাছের একটি হাসপাতালে বলসোনারোকে নেওয়া হয়।,ব্রাজিলের সাবেক এই প্রেসিডেন্টকে ২০১৮ সালে ছুরিকাঘাত করা হয়েছিল। এর পর থেকে তিনি মাঝেমধ্যেই পেটের ব্যথায় ভোগেন।,গতকাল ইনস্টাগ্রামে মিশেল বলসোনারো নিশ্চিত করেছেন, পেটে অস্বস্তির কারণে তাঁর স্বামী চিকিৎসকদের পর্যবেক্ষণে আছেন।,ঘনিষ্ঠ একটি সূত্রের বরাত দিয়ে রয়টার্সের প্রতিবেদনে বলা হয়েছে, বলসোনারোর শারীরিক অবস্থা ‘উদ্বিগ্ন হওয়ার মতো কিছু নয়’। তাঁর হাসপাতালে ভর্তি হওয়ার খবরটি প্রথমে ব্রাজিলের একটি সংবাদমাধ্যমে আসে।,প্রায় ১০ দিন আগে যুক্তরাষ্ট্রের উদ্দেশ্যে ব্রাজিল ত্যাগ করেন বলসোনারো। গত সপ্তাহে নবনির্বাচিত প্রেসিডেন্ট লুলা দা সিলভার কাছে ক্ষমতা হস্তান্তর অনুষ্ঠানে অংশ নিতে অস্বীকৃতি জানান বিদায়ী প্রেসিডেন্ট।,গত অক্টোবরের নির্বাচনে বামপন্থী লুলা দা সিলভার কাছে পরাজিত হন বলসোনারো। তবে তাঁর উগ্র ডানপন্থী সমর্থকেরা এই পরাজয় মেনে নিতে পারেননি। তাঁদের অভিযোগ, কারচুপির মাধ্যমে বলসোনারোকে হারানো হয়েছে। এ জন্য তাঁরা সামরিক বাহিনীর ‘হস্তক্ষেপ’ চেয়ে আসছিলেন।,এরই ধারাবাহিকতায় রোববার ব্রাজিলের পার্লামেন্ট ভবন কংগ্রেস, প্রেসিডেন্ট প্রাসাদ ও সুপ্রিম কোর্ট ভবনে তাণ্ডব চালান বলসোনারোর সমর্থকেরা। তবে শেষ পর্যন্ত তাঁদের হটিয়ে গুরুত্বপূর্ণ এসব সরকারি ভবনের নিয়ন্ত্রণ নিয়েছে আইনশৃঙ্খলা রক্ষাকারী বাহিনী। এ ঘটনায় প্রায় দেড় হাজার দাঙ্গাবাজকে গ্রেপ্তার করা হয়েছে।,এ দাঙ্গার ঘটনায় বলসোনারোর ইন্ধন ছিল বলে অভিযোগ করেছেন প্রেসিডেন্ট লুলা। তবে তিনি তা অস্বীকার করেছেন। বলসোনারো এক টুইটে সহিংস এই বিক্ষোভের নিন্দা জানিয়েছেন।"
https://www.prothomalo.com/bangladesh/district/nw47pf0b0z,ফেরিওয়ালা থেকে বড় ব্যবসায়ী ,"গাইবান্ধা সাদুল্যাপুরের শ্রীকলা গ্রামের মোস্তফা শেখ ও তাঁর ছোট ভাই জরিফ শেখ ছিলেন দুধের ফেরিওয়ালা। এখন তাঁরা দই ও মিষ্টি তৈরির কারখানা গড়ে তুলেছেন।,গাইবান্ধার শ্রীকলা গ্রামের মোস্তফা শেখ। তাঁর ছোট ভাই জরিফ শেখ। দুই ভাইয়ের গল্পটা অন্য রকম। দুজনই ফেরি করে দুধ বিক্রি করতেন। প্রতিদিন তিন লিটার দুধ বেচাকেনাই ছিল ভরসা। জেলা শহরের বাসায় বাসায় দুধ সরবরাহ করতেন। এখন ফেরি করে দুধ বিক্রি করতে হয় না। ঘরে বসেই তাঁরা প্রতিদিন ১৩ হাজার লিটার দুধ কিনছেন। তাঁদের দুধ দিচ্ছেন প্রায় আড়াই হাজার খামারি। তিন হাজার লিটার কারখানার কাজে লাগাচ্ছেন। বাকিটা বিভিন্ন প্রতিষ্ঠানে বিক্রি করে আয় করছেন। তিন বিঘা জমিতে গড়ে তুলেছেন কারখানা। সেখানে তৈরি করছেন দই ও নানা প্রকার মিষ্টি। তাঁদের কারখানায় ১৭৫ শ্রমিকের কর্মসংস্থান হয়েছে। দুই ভাই এখন স্বাবলম্বী।,গাইবান্ধা শহর থেকে ১১ কিলোমিটার দূরে সাদুল্যাপুর উপজেলার তরফবাজিত এলাকা। এখানে গড়ে উঠেছে দুধ ক্রয়-বিক্রয় ও দুগ্ধজাত পণ্য বহুমুখীকরণ কেন্দ্র। কেন্দ্রটি সাদুল্যাপুর-মাদারগঞ্জ সড়ক ঘেঁষে অবস্থিত। এর নাম দেওয়া হয়েছে ‘শেখ দই ঘর’। এটি ২০১২ সালে গড়ে ওঠে। এখানকার দই মিষ্টি সারা জেলায় সরবরাহ হচ্ছে।,সরেজমিনে দেখা গেছে, কেন্দ্রে ঢুকতেই মিষ্টি ও দইয়ের দোকান। এরপর বড় বড় চিলিং প্ল্যান্টে (দুধ শীতলীকরণ প্রক্রিয়া) রাখা দুধ। এখানে খামারিরা গ্রাম থেকে দুধ এনে বিক্রি করছেন। ভেতরে তৈরি হচ্ছে দই, ঘি। পাশে তৈরি হচ্ছে নানা প্রকারের মিষ্টি। শ্রমিকদের কেউ দই তৈরি করছেন, কেউ মিষ্টি, কেউ বিক্রি করছেন।,শ্রীকলা গ্রামটি সাদুল্যাপুর উপজেলার জামালপুর ইউনিয়নে। গ্রামের সচ্ছল কৃষক ছিলেন আবু বকর শেখ। ছোটবেলায় দুই ভাই বাবা আবু বকরকে হারান। তাই তাঁদের লেখাপড়া হয়নি। মোস্তফা শেখ (৩৬) অষ্টম ও জরিফ শেখ (৩৩) ষষ্ঠ শ্রেণি পাস। বাবার মৃত্যুর পর সংসারের দায়িত্ব পড়ে দুই ভাইয়ের কাঁধে। বাধ্য হয়ে মোস্তফা শেখ শুরু করেন দুধের ব্যবসা। তখন তাঁর বয়স ছিল ১৮ বছর। নিজের গাভির দুধ হতো আধা কেজি। বাকি আড়াই কেজি পাইকারিতে কেনেন। প্রতিদিন তিন কেজি দুধ নিয়েই গাইবান্ধা জেলা শহরে যান। বাইসাইকেলে বাড়ি থেকে ১৫ কিলোমিটার পাড়ি দিতেন। তারপর শহরের বাসায় বাসায় ফেরি করে বিক্রি করতেন। ২০০৬ সালে তিনি একটি দুধের কারখানায় চাকরি পান। এরপর ছোট ভাই জরিফ শেখ ১৬ বছর বয়সে একই ব্যবসা শুরু করেন।,মোস্তফা ও জরিফ শেখ ২০১২ সাল থেকে ঘরে বসেই প্রতিদিন ১৩ হাজার লিটার দুধ কিনছেন। প্রায় আড়াই হাজার খামারি তাঁদের দুধ দেন। তিন বিঘা জমিতে দুধ ক্রয়-বিক্রয় ও দুগ্ধজাত পণ্য বহুমুখীকরণ কেন্দ্র। সেখানে দই ও নানা প্রকার মিষ্টি তৈরি করছেন। তিন হাজার লিটার দিয়ে দই ও মিষ্টি তৈরি করছেন। বাকিটা বিভিন্ন কোম্পানিতে বিক্রি করছেন। তাঁদের অধীন বর্তমানে ১৭৫ শ্রমিক কাজ করছেন।,দুই ভাইয়ের কারখানায় কর্মরত রংপুরের মিঠাপুকুর এলাকার সুজন মিয়া (২৫) বলেন, ‘দই তৈরির কাজ করে মাসিক ১৫ হাজার টাকা পাচ্ছি। এখানে কাজ করে সংসারে সচ্ছলতা ফিরেছে।’ সাদুল্যাপুরের শ্রীকলা গ্রামের রানু মিয়া (৩০) বলেন, ‘আগে দিনমজুরের কাজ করতাম। এখন মিষ্টি তৈরির কাজ করছি। আমার সংসারে অভাব নেই।’,সাদুল্যাপুর উপজেলার পাটানোছা এলাকার খামারি এরশাদ মিয়া (৪৫) বলেন, ‘আগে দুধ বিক্রি নিয়ে সমস্যায় পড়েছি। এখন দুই ভাইয়ের কারখানায় প্রতি কেজি ৪৬ টাকা হিসাবে প্রতিদিন ১৫০ লিটার দুধ নগদে বিক্রি করছি।’,মোস্তফা ও জরিফের ১৫ সদস্যের সংসার। মোস্তফা শেখ তিন সন্তানের বাবা। বড় ছেলে রিয়াজ মিয়া সপ্তম ও বড় মেয়ে মুরশিদা প্রথম শ্রেণিতে পড়ে। ছোট মেয়ে মুনিয়ার বয়স দুই। স্ত্রী রনজিলা বেগম গৃহিণী। জরিফ শেখেরও তিন সন্তান। বড় ছেলে রিফাত সপ্তম ও ছোট ছেলে শাহজালাল প্রথম শ্রেণিতে পড়ে। ছোট মেয়ে জান্নাতির বয়স তিন বছর। স্ত্রী সাথী বেগম গৃহিণী। মোস্তফা ও জরিফের বৃদ্ধ মা জরিনা বেগম (৭১)। তাঁদের দুই বোন আছমা ও মিনারা বেগম। তাঁরা সবার বড়। তাঁদের বিয়ে হয়েছে। এর মধ্যে আছমা বেগম তিন সন্তান নিয়ে ভাইদের সংসারে থাকেন। এক হাঁড়ির রান্নায় সবার খাওয়াদাওয়া চলে।,জেলা প্রাণিসম্পদ কর্মকর্তা মো. মাছুদার রহমান সরকার প্রথম আলোকে বলেন, দুই ভাইয়ের কারণে জেলায় দুধের উৎপাদন ও গরুর খামারের সংখ্যা বেড়েছে। পাশাপাশি জেলার দুধের চাহিদা মেটাতে তাঁরা অগ্রণী ভূমিকা রাখছেন। তাঁদের প্রযুক্তিগত সহায়তা দেওয়া হচ্ছে।"
https://www.prothomalo.com/business/bank/ywxfx3670o,ছয় পণ্যের ঋণপত্র খুলতে ডলারের কোটা চায় বাণিজ্য মন্ত্রণালয়,"নিত্যপণ্য আমদানির ঋণপত্র খোলা কমেছে, নিষ্পত্তির হারও কম। সে জন্য পদক্ষেপ নিতে কেন্দ্রীয় ব্যাংককে বাণিজ্য মন্ত্রণালয়ের চিঠি।,ডলার-সংকটে গত তিন মাসে ছয়টি নিত্যপণ্যের আমদানি ঋণপত্র (এলসি) খোলা কমে গেছে। সেই সঙ্গে গত ছয় মাসে চারটি পণ্যের আমদানি ঋণপত্র নিষ্পত্তিও কমেছে। এর পরিপ্রেক্ষিতে আসন্ন রমজান উপলক্ষে বাজারে যেন নিত্যপণ্যের সংকট তৈরি না হয়, সে জন্য সতর্ক সরকার। তাই বাংলাদেশ ব্যাংকের গভর্নরকে নিত্যপণ্য আমদানিতে ঋণপত্র খুলতে ডলারের কোটা সংরক্ষণের অনুরোধ জানিয়ে চিঠি দিয়েছে বাণিজ্য মন্ত্রণালয়।,বাণিজ্য মন্ত্রণালয়ের যুগ্ম সচিব মোহাম্মদ দাউদুল ইসলাম স্বাক্ষরিত চিঠিতে বলা হয়েছে, চলমান ডলার–সংকটের পরিপ্রেক্ষিতে পবিত্র রমজানে জনসাধারণের স্বস্তি নিশ্চিত করতে নিত্যপ্রয়োজনীয় পণ্যের সরবরাহব্যবস্থায় বিঘ্ন ঘটানো যাবে না। এ জন্য ব্যাংকগুলো যে পরিমাণ বৈদেশিক মুদ্রা (ডলার) আয় করে, তার একটি ‘নির্দিষ্ট’ অংশ অত্যাবশ্যকীয় পণ্য আমদানির ঋণপত্র খোলার জন্য সংরক্ষণ করতে হবে।,চিঠিতে আরও বলা হয়, বছরের শুরুতে অনুষ্ঠিত ‘দ্রব্যমূল্য ও বাজার পরিস্থিতি পর্যালোচনা’–সংক্রান্ত টাস্কফোর্সের সভায় অত্যাবশ্যকীয় ছয়টি পণ্যের (ভোজ্যতেল, পরিশোধিত চিনি, মসুর ডাল, পেঁয়াজ, ছোলা ও খেজুর) আমদানি পরিস্থিতি নিয়ে আলোচনা করা হয়। সেখানে কয়েকটি পণ্যের আমদানি ঋণপত্র খোলা সন্তোষজনক পরিস্থিতিতে না থাকায় জরুরি ভিত্তিতে আমদানি নিশ্চিতের পদক্ষেপ নিতে হবে। ওই সভার পর্যবেক্ষণ তুলে ধরে চিঠিতে বলা হয়, রমজানে সুষ্ঠু বাজার ব্যবস্থাপনার স্বার্থে ছয়টি পণ্যের ঋণপত্র খোলার পরিমাণ বাড়ানো একান্ত প্রয়োজন।,বাংলাদেশ ব্যাংকের মুখপাত্র মেজবাউল হক বলেন, ‘বিষয়টি আমার জানা নেই, তবে ব্যাংকগুলোকে ইতিমধ্যে নিত্যপণ্যের ঋণপত্র খোলার নির্দেশনা দেওয়া হয়েছে। নতুন করে সরকার কিছু ভেবে থাকলে সেই সিদ্ধান্ত পরে জানানো হবে।’,এদিকে বাংলাদেশ ব্যাংকের এক তথ্যে দেখা গেছে, গত তিন মাসে (অক্টোবর–ডিসেম্বর) অপরিশোধিত চিনি, অপরিশোধিত সয়াবিন ও পাম তেল, সয়াবিন বীজ, ছোলা ও খেজুরের আমদানি ঋণপত্র খোলা উল্লেখযোগ্য পরিমাণে কমেছে। এর মধ্যে সবচেয়ে বেশি কমেছে অপরিশোধিত পাম তেল ও সয়াবিন বীজ আমদানির ঋণপত্র।,অথচ নিত্যপণ্যের আমদানির ঋণপত্র খোলা স্বাভাবিক রাখতে গত কয়েক মাসে দফায় দফায় পরিপত্র জারি করেছে বাংলাদেশ ব্যাংক। তা সত্ত্বেও নিত্যপণ্য আমদানির ঋণপত্র খোলা কমেছে। বাংলাদেশ ব্যাংকের তথ্য অনুযায়ী, বিদায়ী ২০২২ সালের শেষ প্রান্তিক অক্টোবর-ডিসেম্বরে অপরিশোধিত চিনি আমদানির ঋণপত্র খোলা আগের বছরের চেয়ে ২৮ শতাংশ কমেছে। অন্য পণ্যগুলোর মধ্যে অপরিশোধিত সয়াবিন তেলে ৪৭ শতাংশ, সয়াবিন বীজে ৮৩ শতাংশ, অপরিশোধিত পাম তেলে ৯৯ শতাংশ, ছোলায় ৪৭ শতাংশ ও খেজুরে ৩০ শতাংশ কমেছে।,আমদানি ঋণপত্র খোলা কমে যাওয়ার অর্থ হচ্ছে দেশে পণ্য আমদানি কম হবে। এতে বাজারে পণ্যের সংকট দেখা দিতে পারে। ইতিমধ্যে বাজারে কিছু কিছু পণ্যের ক্ষেত্রে সেই প্রভাব দেখা যাচ্ছে। কয়েক মাস ধরে বাজারে চিনির প্রকট সংকট চলছে। আমদানিকারকেরা জানান, ডলার-সংকটের কারণে তাঁরা সময়মতো আমদানি ঋণপত্র খুলতে পারছেন না।,নিত্যপণ্য বিপণনকারী কোম্পানি টি কে গ্রুপের পরিচালক মো. শফিউল আতহার তাসলিম ,কে বলেন, নতুন করে বাংলাদেশ ব্যাংক নিত্যপণ্য আমদানির ঋণপত্রের ব্যাপারে যেসব সুবিধার কথা বলেছে, এর প্রায় সবই আগেও চালু ছিল। এতে সাম্প্রতিক সময়ে নিত্যপণ্যের ঋণপত্র খোলায় বড় কোনো গতি আসেনি। একটি ঋণপত্র খোলার পর পণ্য আমদানি হতে অনেক ক্ষেত্রে দুই থেকে তিন মাসও লেগে যায়। তাই নিত্যপণ্যের ঋণপত্র খোলার পরিমাণ বাড়ানো উচিত বলে মনে করেন তিনি।,এদিকে ঋণপত্র খোলা কমে যাওয়ার পাশাপাশি অপরিশোধিত চিনি ও পাম তেল এবং ছোলা ও খেজুরের ঋণপত্র নিষ্পত্তির হারও কমেছে। বাংলাদেশ ব্যাংকের তথ্য অনুযায়ী, ২০২২ সালের জুলাই-ডিসেম্বর ছয় মাসে আগের বছরের একই সময়ের চেয়ে অপরিশোধিত চিনি আমদানি কমেছে দুই লাখ টনের বেশি। আর অপরিশোধিত সয়াবিন তেল আমদানি কমেছে এক লাখ টনের বেশি।,কনজ্যুমারস অ্যাসোসিয়েশন অব বাংলাদেশের (ক্যাব) সভাপতি গোলাম রহমান ,কে বলেন, ‘বাজারে পণ্যের সংকট থাকলে বিক্রেতারা দাম বাড়িয়ে নেন। সুতরাং, নিত্যপণ্যের যাতে সংকট না হয়, সে জন্য সরকারকে নিয়মিতভাবে ঋণপত্র খোলা ও সরবরাহব্যবস্থা তদারক করতে হবে।’"
https://www.prothomalo.com/world/south-america/odssidic98,লুলার নিন্দার পরে ব্রাজিলে গণহারে আটক,"ব্রাজিলের কংগ্রেস, প্রেসিডেন্ট ভবন ও সুপ্রিম কোর্টে দেশটির সাবেক প্রেসিডেন্ট জইর বলসোনারোর সমর্থকদের হামলার পর প্রায় দেড় হাজার লোককে আটক করা হয়েছে। খবর বিবিসির।  ,দেশটির নতুন প্রেসিডেন্ট লুইজ ইনাসিও লুলা দা সিলভা  শপথ নেওয়ার এক সপ্তাহ পর এই হামলার ঘটনা ঘটেছে। লুলা এই হামলাকে ‘সন্ত্রাসী আচরণ’ বলে নিন্দা জানিয়েছেন। ষড়যন্ত্রকারীদের শাস্তি দেবেন বলেছেন। এরপরই গণহারে আটক করা হয়।,গত অক্টোবরে অনুষ্ঠিত নির্বাচনে পরাজয় মেনে নেননি বলসোনারো। ক্ষমতা হস্তান্তরের আগেই এ বছরের প্রথম দিন ১ জানুয়ারি যুক্তরাষ্ট্রে চলে যান তিনি। গতকাল সোমবার পেটে ব্যথা নিয়ে ফ্লোরিডার একটি হাসপাতালে ভর্তি হয়েছেন বলসোনারো।,গণতান্ত্রিক মূল্যবোধের সমর্থনে ব্রাজিলের অন্যতম বড় শহর সাও পাওলোতে হাজার হাজার লোক বিক্ষোভ করেছে। দেশটির বিখ্যাত সড়ক পলিস্তা অ্যাভিনিউয়ের একাংশ অবরুদ্ধ করে রাখা হয়েছে। সেখানে সমবেত মানুষ গান গাইছে, নাচছে, ন্যায়বিচারের দাবিতে স্লোগান দিচ্ছে।,ব্রাজিলের নতুন প্রেসিডেন্ট লুলা উদ্ভূত পরিস্থিতিতে জরুরি অবস্থা ঘোষণা করেছেন।,গতকাল সকালে ব্রাজিলের রাজধানী ব্রাসিলিয়াতে বলসোনারোর সমর্থকদের একটি শিবিরে ভাঙচুর চালান সশস্ত্র কর্মকর্তারা। গতকাল ১ হাজার ২০০ জনকে আটক করেছে কর্তৃপক্ষ। এর আগের দিন ৩০০ জনকে আটক করা হয়।,দেশটির আইনমন্ত্রী ফ্লাভিও দিনো বলেছেন, ৪০টি বাস জব্দ করা হয়েছে। এসব বাসে বিক্ষোভকারীদের রাজধানীতে নিয়ে আসা হয়।,হামলায় ক্ষতিগ্রস্ত কংগ্রেস ও প্রেসিডেন্ট ভবনে সংস্কার ও পরিচ্ছন্নতার কাজ চলছে। কংগ্রেস ভবনের কাছে হামলায় মূল্যবান অনেক চিত্রকর্মও নষ্ট হয়ে গেছে। ব্রাজিলের বিভিন্ন সড়কে সেনাবাহিনী ও পুলিশ মোতায়েন করা হয়েছে।,বলসোনারো নিজেও এই হামলার নিন্দা জানিয়েছেন। টুইটারে তিনি হামলার দায় অস্বীকার করেন। হামলার ছয় ঘণ্টা পর টুইট করেন বলসোনারো।,হামলার ঘটনায় রাজধানী ব্রাসিলিয়ার গভর্নর ইবানেইস রোচাকে দায়িত্ব থেকে ৯০ দিনের জন্য অব্যাহতি দিয়েছেন সুপ্রিম কোর্ট। এ ঘটনায় ক্ষমা চেয়েছেন রোচা।,ব্রাজিলের বিভিন্ন শহরে বলসোনারোর সমর্থকেরা শিবিরে রয়েছেন। সমর্থকেরা চান সেনাবাহিনীর হস্তক্ষেপে সুষ্ঠু নির্বাচন হোক। নির্বাচনে কারচুপি হয়েছে বলে তাঁদের অভিযোগ।,অনেক বিক্ষোভকারী বলসোনারোর পরাজয়ে ক্ষুব্ধ হন। তাঁরা চান প্রেসিডেন্ট লুলা কারাগারে ফেরত যান। ২০১৭ সালে দুর্নীতির দায়ে ১৮ মাস কারাগারে ছিলেন লুলা।,যুক্তরাষ্ট্র, কানাডা ও মেক্সিকোর নেতারা এই হামলার নিন্দা জানিয়েছেন। এই হামলাকে ৬ জানুয়ারির ক্যাপিটল হিলে দাঙ্গার ঘটনার সঙ্গে তুলনা করা হচ্ছে। যুক্তরাষ্ট্রের সাবেক প্রেসিডেন্ট ডোনাল্ড ট্রাম্পের সমর্থকেরা ওই দিন হামলা চালান। নভেম্বরে অনুষ্ঠিত নির্বাচনে ট্রাম্পকে পরাজিত করার পর শপথ নেন জো বাইডেন।"
https://www.prothomalo.com/politics/iiqc6c5g8v,গণ–অবস্থানও জোরালোভাবে করতে চায় বিএনপি,"বিভাগীয় পর্যায়ের এই কর্মসূচি ঢাকায় হবে নয়াপল্টনে। তবে গতকাল পর্যন্ত ঢাকায় পুলিশের অনুমতি পায়নি বিএনপি।,গণমিছিলের মতো যুগপৎ আন্দোলনের দ্বিতীয় কর্মসূচি গণ–অবস্থানও জোরালোভাবে করতে চায় বিএনপি। আগামীকাল বুধবার রাজধানী ঢাকাসহ সব বিভাগে এই গণ–অবস্থান হবে। এতে বড় জমায়েত নিশ্চিত করতে সাংগঠনিক নানা প্রস্তুতি নেওয়া হয়েছে বলে দলীয় সূত্রে জানা গেছে।,ঢাকায় এই গণ-অবস্থান কর্মসূচি হবে নয়াপল্টনে, বেলা ১১টা থেকে ৩টা পর্যন্ত। তবে গতকাল পর্যন্ত নয়াপল্টনে কর্মসূচি পালনে পুলিশের অনুমতি পায়নি বিএনপি।,বর্তমান সরকারের পদত্যাগ ও নির্দলীয় সরকারের অধীন নির্বাচনসহ ১০ দফা দাবি এবং রাষ্ট্র মেরামতের ২৭ দফা নিয়ে যুগপৎ আন্দোলন শুরু করেছে বিএনপি। গণমিছিলের পর দ্বিতীয় কর্মসূচি হিসেবে আগামীকাল ঢাকাসহ ১০টি বিভাগীয় (সাংগঠনিক বিভাগসহ) সদরে এই গণ–অবস্থান কর্মসূচি দেওয়া হয়েছে। সাত–দলীয় জোট গণতন্ত্র মঞ্চ, ১২–দলীয় জোট ও জাতীয়তাবাদী সমমনা জোটও আলাদাভাবে এই কর্মসূচি একযোগে পালন করবে বলে জানিয়েছে।,গণ–অবস্থান কর্মসূচি থেকে যুগপৎ আন্দোলনের পরবর্তী কর্মসূচি ঘোষণা করা হবে। পরবর্তী কর্মসূচির বিষয়ে গতকাল সাত–দলীয় জোট গণতন্ত্র মঞ্চ, ১২–দলীয় জোট ও জাতীয়তাবাদী সমমনা জোটের নেতাদের কাছ থেকে মতামত চাওয়া হয়েছে। অনেকে নতুন কর্মসূচি হিসেবে জেলা পর্যায়ে সমাবেশসহ ঢাকা অভিমুখে লংমার্চ কর্মসূচির প্রস্তাব করেছেন।,বিএনপির দায়িত্বশীল সূত্রগুলো জানায়, গণ–অবস্থান যাতে শান্তিপূর্ণ ও সুশৃঙ্খলভাবে হয়, সে জন্য দলের স্থায়ী কমিটির সদস্যদের বিশেষভাবে দায়িত্ব দেওয়া হয়েছে। কার্যত জ্যেষ্ঠ নেতাদের নেতৃত্বে ১০টি বিভাগে এই কর্মসূচি হবে। গতকাল পর্যন্ত আট বিভাগের কর্মসূচিতে আটজন জ্যেষ্ঠ নেতাকে দায়িত্ব দেওয়া হলেও ঢাকা ও কুমিল্লার গণ–অবস্থান কার নেতৃত্বে হবে, তা আজ মঙ্গলবার তা ঠিক করা হবে। গতকালই কারাগার থেকে মুক্তি পেয়েছেন বিএনপির মহাসচিব মির্জা ফখরুল ইসলাম আলমগীর ও স্থায়ী কমিটির সদস্য মির্জা আব্বাস।,তাঁরা বেশ ক্লান্ত। তাঁরা যদি ঢাকার কর্মসূচিতে অংশ নেন, তাহলে কুমিল্লার কর্মসূচিতে খন্দকার মোশাররফ হোসেন প্রধান অতিথি থাকবেন। অন্যথায় খন্দকার মোশাররফ হোসেন ঢাকার গণ–অবস্থান কর্মসূচিতে অংশ নেবেন। অন্য আট বিভাগীয় কর্মসূচির মধ্যে সিলেটে গয়েশ্বর চন্দ্র রায়, ময়মনসিংহে নজরুল ইসলাম খান, চট্টগ্রামে আমীর খসরু মাহমুদ চৌধুরী, বরিশালে সেলিমা রহমান, রাজশাহীতে আবদুল মঈন খান থাকবেন। এ ছাড়া খুলনায় ভাইস চেয়ারম্যান শামসুজ্জামান ও ফরিদপুরে আহমদ আযম খান অংশ নেবেন।,এই কর্মসূচি সফল করতে বিএনপির কেন্দ্রীয় দপ্তর থেকে কিছু সুনির্দিষ্ট নির্দেশনাও দেওয়া হয়েছে। এর মধ্যে দায়িত্বপ্রাপ্ত নেতাদের বাইরে অন্য কেন্দ্রীয় নেতাদের নিজ নিজ বিভাগের গণ–অবস্থান কর্মসূচিতে অংশ নিতে বলা হয়েছে।,ময়মনসিংহ বিভাগীয় গণ–অবস্থান কর্মসূচির দলনেতা কেন্দ্রীয় ভাইস চেয়ারম্যান আবদুল আউয়াল মিন্টু ,কে বলেন, ‘আমরা চলমান আন্দোলনকে ধাপে ধাপে গণ-অভ্যুত্থানে রূপ দিতে চাই। এ পর্যন্ত বিএনপি যতগুলো কর্মসূচি পালন করেছে, প্রতিটিতে নেতা-কর্মীদের পাশাপাশি বিপুলসংখ্যক সাধারণ মানুষ অংশ নিয়েছে। আমরা মনে করছি, পরিস্থিত গণ–অভ্যুত্থানের দিকেই যাচ্ছে।’,বিএনপির সূত্র জানায়, নয়াপল্টনে দলের কেন্দ্রীয় কার্যালয়ের সামনে গণ–অবস্থান কর্মসূচি পালন করার অনুমতি চেয়ে গতকাল রোববার ঢাকা মহানগর পুলিশ (ডিএমপি) কমিশনারকে চিঠি দিয়েছে। গতকাল সন্ধ্যায় ডিএমপি কমিশনারের সঙ্গে তাঁর কার্যালয়ে গিয়ে এ বিষয়ে কথা বলেছেন বিএনপির ভাইস চেয়ারম্যান এ জেড এম জাহিদ হোসেন ও আইনবিষয়ক সম্পাদক কায়সার কামাল। এ সময় ডিএমপির আরও কয়েকজন ঊর্ধ্বতন কর্মকর্তা উপস্থিত ছিলেন বলে জানা গেছে।,এ জেড এম জাহিদ হোসেন গত রাতে ,কে বলেন, ‘আমরা শান্তিপূর্ণভাবে চার ঘণ্টার গণ–অবস্থান কর্মসূচি পালন করার অনুমতি চেয়েছি। ওনারা জনদুর্ভোগের কথা বলে কর্মসূচির ব্যাপারে নানা রকম যুক্তি দেখাচ্ছেন। ওনারা বলেছেন, ঊর্ধ্বতন কর্মকর্তাদের সঙ্গে কথা বলে মঙ্গলবার (আজ) সকালে আমাদের জানাবেন।’,সংশ্লিষ্ট সূত্রে জানা গেছে, আলোচনায় পুলিশের পক্ষ থেকে বলা হয়, বুধবার সরকারি কর্মদিবস। সেদিন রাস্তায় গণ-অবস্থান নিলে জনদুর্ভোগের সৃষ্টি হবে। তখন বিএনপির নেতারা পাল্টা জানতে চান, ওই দিন আওয়ামী লীগ দুটি জায়গায় সমাবেশ করার ঘোষণা দিয়েছে। সেখানে কী কোনো দুর্ভোগ হবে না? এ পর্যায়ে পুলিশের পক্ষ থেকে বলা হয়, তাহলে কাউকেই রাস্তায় কর্মসূচি পালন করতে দেওয়া হবে না।,গত ৩০ ডিসেম্বর জামায়াতে ইসলামী ঢাকায় বিএনপির ডাকে যুগপৎভাবে গণমিছিলের কর্মসূচি পালন করেছিল। তবে গণ–অবস্থান কর্মসূচিতে থাকছে না দলটি। দলীয় সূত্রে জানা গেছে, জামায়াত ২০০৭ সালের ১১ জানুয়ারি সেনাসমর্থিত তত্ত্বাবধায়ক সরকার প্রতিষ্ঠার দিনটিকে ‘গণতন্ত্র হত্যা’ দিবস আখ্যা দিয়ে বুধবার ‘গণতন্ত্র হত্যা’ দিবস পালন করবে। তারা ঢাকাসহ সব বিভাগে আলোচনা সভার করবে।,কর্মসূচিতে এই ভিন্নতা কেন, জানতে চাইলে জামায়াতের কেন্দ্রীয় নায়েবে আমির সৈয়দ আবদুল্লাহ মোহাম্মদ তাহের ,কে বলেন, ‘আমরা এখনো যুগপৎ আন্দোলনে আছি। তবে কর্মসূচিতে একটু ভিন্নতা হচ্ছে। কারণ, যুগপৎ আন্দোলনের মূল চেতনা হচ্ছে ঐকমত্যের ভিত্তিতে কর্মসূচি দেওয়া এবং তা পালন করা। বড় দল হিসেবে বিএনপি একা কর্মসূচি ঠিক করছে। জামায়াতও বড় দল হিসেবে নিজস্ব কায়দায় কর্মসূচি পালন করবে।’,২০২৩ সালে বিরোধী দলের প্রথম কর্মসূচি গণ–অবস্থান। এই কর্মসূচিতে সাড়া জাগাতে চায় বিএনপি।,বিএনপির স্থায়ী কমিটির সদস্য ইকবাল হাসান মাহমুদ বলেন, ‘বিগত দিনের কর্মসূচিতে সাধারণ মানুষের যে উপস্থিতি, তাতে আমরা বুঝতে পেরেছি যে এ সরকারকে মানুষ আর দেখতে চায় না। আমরা এটাকে আরও গণমুখী করে মাধ্যমে গণ–অভ্যুত্থানের দিকে নিয়ে যেতে চাই।’,গতকাল কারাগার থেকে মুক্তি পেয়ে বিএনপির মহাসচিব মির্জা ফখরুল ইসলাম ও মির্জা আব্বাস সরাসরি নয়াপল্টনে আসেন। সেখানে বিপুলসংখ্যক নেতা-কর্মী অভিবাদন জানান। এ সময় মির্জা ফখরুল বলেন, ‘সরকার গ্রেপ্তার, নির্যাতন করে আমাদের দমন করতে পারবে না। দেশের মানুষ তাদের অধিকার আদায়ে জেগে উঠেছে।’"
https://www.prothomalo.com/photo/wkugq5nc4e,সীমান্ত হত্যার প্রতিবাদ,"চলমান সীমান্ত হত্যার প্রতিবাদে এবং ফেলানী হত্যার এক যুগকে (৭ জানুয়ারি ২০১১) স্মরণ করে সীমান্ত অঞ্চলবর্তী মানুষের ছবি নিয়ে আলোকচিত্রী , ছবির গল্প।"
https://www.prothomalo.com/bangladesh/district/5or6wlu8su,খাঁ খাঁ করছে বোরোর মাঠ ,"পাউবো মৌলভীবাজারের নির্বাহী প্রকৌশলীর কাছে গত শনিবার সন্ধ্যা সাতটায় হাওর রক্ষা সংগ্রাম কমিটির ব্যানারে একটি স্মারকলিপি দেওয়া হয়।,বোরো ধান চাষের মৌসুম চলছে এখন। হালি চারা তৈরি করে রোপণের অপেক্ষাও করছেন কৃষক। চারা জমিতে বাড়ছে হালির বয়সও। কিন্তু পানির অভাবে জমি চাষ ও হালি চারা রোপণ সম্ভব হচ্ছে না। পানির জন্য খাঁ খাঁ করছে মৌলভীবাজার সদর উপজেলার কাউয়াদীঘি হাওরপারের মনু নদ সেচ প্রকল্প এলাকার প্রায় ১২টি গ্রামের ৩ শতাধিক একর ফসলের জমি।,এদিকে মাঠে দ্রুত পানির ব্যবস্থা করতে পানি উন্নয়ন বোর্ড (পাউবো) মৌলভীবাজারের নির্বাহী প্রকৌশলী বরাবর স্মারকলিপি দিয়েছেন এলাকার কৃষকেরা। গত শনিবার সন্ধ্যা সাতটায় পাউবো মৌলভীবাজারের নির্বাহী প্রকৌশলীর কাছে তাঁর (নির্বাহী প্রকৌশলী) কার্যালয়ে হাওর রক্ষা সংগ্রাম কমিটির ব্যানারে এই স্মারকলিপি দেওয়া হয়।,স্মারকলিপি দেওয়ার সময় উপস্থিত ছিলেন হাওর রক্ষা সংগ্রাম কমিটি মৌলভীবাজার জেলা কমিটির সাধারণ সম্পাদক জুনেদ আহমদ চৌধুরী, সদস্য খছরু চৌধুরী, হাওর রক্ষা সংগ্রাম কমিটি মৌলভীবাজার সদর উপজেলা কমিটির সভাপতি আলমগীর হোসেন, সাধারণ সম্পাদক রাজন আহমদ, জেলা কমিটির সদস্য বিশ্বজিৎ নন্দীসহ প্রায় ২৫ জন স্থানীয় কৃষক।,স্মারকলিপিতে বলা হয়, মনু নদ সেচ প্রকল্পের আওতাভুক্ত সদর উপজেলার একাটুনা ও আখাইলকুড়া ইউনিয়নের ১১ থেকে ১২টি গ্রামের কৃষক পানির অভাবে এখনো বোরো ধানের চাষাবাদ শুরু করতে পারেননি। চাষের এই ভরা মৌসুমে এখন পর্যন্ত পানি সরবরাহ না হওয়াতে কৃষকেরা অনিশ্চয়তার মধ্যে আছেন। হালি চারা রোপণের সময় দ্রুত চলে যাচ্ছে। হালি চারারও বয়স বাড়ছে। এই পরিস্থিতিতে দ্রুত পানি সরবরাহ নিশ্চিত করার কোনো বিকল্প নেই।,হাওর রক্ষা সংগ্রাম কমিটি মৌলভীবাজার সদর উপজেলা কমিটির সাধারণ সম্পাদক রাজন আহমদ গত রোববার প্রথম আলোকে বলেন, বোরো চাষের ওপর নির্ভরশীল কৃষকের জন্য এখন প্রতিটি দিনই খুব গুরুত্বপূর্ণ। রোপণে যত দেরি হবে, তত হালি চারার বয়স বাড়বে। হালি চারার বয়স বাড়ার কারণে ফসলের উৎপাদন কমে যাবে। এখন চাষাবাদে অনেক খরচ। ফসল কম পেলে কৃষকদের পক্ষে খরচ তোলাই কঠিন হবে। এতে কৃষকেরা আর্থিকভাবে ক্ষতিগ্রস্ত হবেন। কৃষক ও ভালো ফসলের স্বার্থে বোরো চাষ নিশ্চিত করতে দ্রুত পানি সরবরাহের ব্যবস্থা করতে হবে।,এলাকার কয়েকজন কৃষকের সঙ্গে কথা বলে জানা গেছে, একাটুনা ও আখাইলকুড়া এলাকায় মনু নদ সেচ প্রকল্পের সেচ খালের বিভিন্ন স্থানে ঘাস, কচু, কচুরিপানা, মাটি ও ময়লা-আবর্জনায় ভরাট হয়ে আছে। দেড়-দুই ফুট লম্বা ঘাস গজিয়ে উঠেছে। কোথাও সেচ খালের মধ্যে বাঁধ দিয়ে চলাচলের রাস্তা তৈরি করা হয়েছে। খালের শেষের দিকের অংশ উঁচু হয়ে থাকায় মনু নদের মনু ব্যারাজে কপাট ফেলা হলেও এলাকার কৃষকেরা পানি পাবেন না। এত বাধা ডিঙিয়ে পানি খালের শেষ প্রান্ত পর্যন্ত গিয়ে পৌঁছাতে পারে না। কয়েক বছর ধরেই পানি নিয়ে এই টানাপোড়েন চলছে। বোরো চাষের মৌসুমে স্থানীয় কৃষকেরা ঘাস, আগাছা সাফ করে জমিতে পানি নেওয়ার চেষ্টা করেন। কিন্তু পর্যাপ্ত পানি পাওয়া যায় না। রোপণ করা ধান পানির অভাবে লাল হয়ে যায়। ফসল ভালো হয় না। বোরো মৌসুমটিতে কৃষকেরা পানি নিয়ে রীতিমতো যুদ্ধ করেন। একাটুনা ও আখাইলকুড়া ইউনিয়নের একাটুনা, কচুয়া, রায়পুর, বড়কাপন, বানেশ্রী, পাড়াশিমইল, কান্দিগাঁও, সানন্দপুর, জুমাপুর, জগৎপুর, কাদিপুরসহ হাওরপারের তিন শতাধিক একর বোরো চাষের জমি পানির জন্য খাঁ খাঁ করছে।,পাউবোর নির্বাহী প্রকৌশলী মো. জাবেদ ইকবাল বলেন, ‘আমি এখন এই এলাকাতেই (একাটুনা এলাকা) আছি। ক্যানেলে কিছু সমস্যা আছে। ক্যানেলে পানি কম যাচ্ছে। ক্যানেল পরিষ্কারের কাজ চলছে। ঠিকাদারকে বলেছি দ্রুত কাজ করতে। মনু নদের স্লুইসগেট (জলকপাট) বন্ধ আছে। মনু নদ ভরে ক্যানেলে পানি আসছে। পরিষ্কারের কাজ হয়ে গেলে তিন-চার দিনের মধ্যে কৃষকেরা পানি পেয়ে যাবেন।’"
https://www.prothomalo.com/chakri/employment/cvnyky6htb,"মার্কিন সংস্থায় চাকরি, বেতন প্রায় দেড় লাখ","যুক্তরাষ্ট্রভিত্তিক আন্তর্জাতিক উন্নয়ন সংস্থা আইপাস বাংলাদেশে কর্মী নিয়োগের বিজ্ঞপ্তি প্রকাশ করেছে। সংস্থাটি কক্সবাজার প্রজেক্ট অফিসে কর্মী নিয়োগ দেবে। আগ্রহী প্রার্থীদের ই–মেইলে আবেদন করতে হবে।, কনসালট্যান্ট—ক্লিনিক্যাল ট্রেনার অ্যান্ড ট্রেনার, ১, এমবিবিএস ডিগ্রিসহ পাবলিক হেলথ বা এ ধরনের বিষয়ে স্নাতকোত্তর ডিগ্রি থাকতে হবে। পাবলিক হেলথে অন্তত তিন থেকে পাঁচ বছর চাকরির অভিজ্ঞতা থাকতে হবে। পরিবার পরিকল্পনা ও এমআর বা পিএসি প্রোগ্রামে কাজের অভিজ্ঞতা থাকতে হবে। কোনো মানবাধিকার সংস্থায় এক থেকে দুই বছর কাজের অভিজ্ঞতা বাড়তি যোগ্যতা হিসেবে বিবেচিত হবে। বাংলা ও ইংরেজি ভাষায় সাবলীল হতে হবে। এমএস অফিস অ্যাপ্লিকেশনের কাজ জানতে হবে। ফিল্ড ভিজিটের মানসিকতা থাকতে হবে।, কক্সবাজার, মাসিক বেতন ১,৪৭,০০০ টাকা,আগ্রহী প্রার্থীদের কাভার লেটার, দুটি প্রফেশনাল রেফারেন্সসহ সিভি , এই ঠিকানায় ই–মেইল করতে হবে। ই–মেইলের সাবজেক্টে পদের নাম উল্লেখ করতে হবে। নিয়োগসংক্রান্ত বিস্তারিত তথ্য এই , জানা যাবে।, ১৫ জানুয়ারি ২০২৩।"
https://www.prothomalo.com/bangladesh/district/uhi9j13jfk,"তরুণীর অনশনের পর সন্ধ্যায় বিয়ে, রাতে ছাত্রলীগ নেতা বহিষ্কৃত","দিনাজপুরের বিরামপুর উপজেলায় বিয়ের দাবিতে চার দিন ধরে তরুণীর অনশনের পর বিয়ের পিঁড়িতে বসলেন ছাত্রলীগ নেতা শাহাবুল ইসলাম (২৫)। গতকাল সোমবার সন্ধ্যায় দিনাজপুরের ঘোড়াঘাট উপজেলার রানীগঞ্জে শাহাবুলের এক আত্মীয়ের বাড়িতে উভয় পরিবারের সদস্যদের উপস্থিতিতে এ বিয়ে হয়।,শাহাবুল ইসলাম বিরামপুরের পলিপ্রয়াগপুর ইউনিয়ন ছাত্রলীগের সাধারণ সম্পাদক পদে ছিলেন। বিয়ের পর সোমবার রাতেই বিরামপুর উপজেলা ছাত্রলীগের সভাপতি আবদুর রাজ্জাক ও সাধারণ সম্পাদক মাসুদ রানা স্বাক্ষরিত সংবাদ বিজ্ঞপ্তিতে তাঁকে শাহাবুলকে সাধারণ সম্পাদক পদ থেকে অব্যাহতি দেওয়ার কথা জানানো হয়।,ওই তরুণীর দাবি, দীর্ঘ ছয় বছর ধরে শাহাবুলের সঙ্গে তাঁর প্রেম চলছে। তাঁর বিভিন্ন জায়গা থেকে বিয়ের প্রস্তাব এলেও শাহাবুল তাঁকে অন্য কাউকে বিয়ে করতে নিষেধ করেন। সেই সঙ্গে বিয়ে করার কথা বলে কালক্ষেপণ করে যাচ্ছিলেন। এরই মধ্যে গত বছরে ২৩ ফেব্রুয়ারি এবং এর দুই মাস পর তাঁর (তরুণীর) সঙ্গে শারীরিক সম্পর্ক করেন শাহাবুল। বিভিন্ন সময় বিয়ের চাপ দিলেও তিনি বিয়ে করতে অস্বীকৃতি জানান। শেষ পর্যন্ত বাধ্য হয়ে বিয়ের দাবিতে গত শুক্রবার সকাল থেকে শাহাবুলের বাড়িতে অবস্থান নিয়ে অনশন শুরু করেন। এরই মধ্যে শাহাবুল বাড়ি থেকে পালিয়ে যান।,পলিপ্রয়াগপুর ইউপি সদস্য সামসুদ্দিন বলেন, চার দিন ধরে শাহাবুলের বাড়িতে বিয়ের দাবিতে মেয়েটি অনশনে ছিলেন। সোমবার বিকেল সাড়ে পাঁচটায় ছেলে–মেয়ে উভয় পরিবারের সদস্যদের উপস্থিতিতে ঘোড়াঘাটের রানীগঞ্জে এক আত্মীয়ের বাড়িতে তাঁদের বিয়ে হয়।,বিরামপুর উপজেলা ছাত্রলীগের সাধারণ সম্পাদক মাসুদ রানা বলেন, কয়েক দিন ধরে সামাজিক যোগাযোগমাধ্যমে ও লোকমুখে শাহাবুলের বিষয়টি জেনেছেন। শাহাবুল ছাত্রলীগের সাংগঠনিক শৃঙ্খলা ভঙ্গ করেছেন। তাই তাকে দলীয় পদ থেকে অব্যাহতি দেওয়া হয়েছে।"
https://www.prothomalo.com/world/usa/ahdnkva893,"ভারী বৃষ্টিতে বিপর্যস্ত ক্যালিফোর্নিয়া, হ্যারি-মেগানের এলাকার বাসিন্দাদের সরে যাওয়ার নির্দেশ","যুক্তরাষ্ট্রের ক্যালিফোর্নিয়ার বেশির ভাগ এলাকায় বড় ধরনের ঝড় আঘাত হানার পর সেখানে ভারী বৃষ্টিপাত হচ্ছে। অভিজাত এলাকা মন্টেসিটোর বাসিন্দাদের জন্য বন্যার সতর্কতা জারি করা হয়েছে। তাঁদের নিরাপদে সরে যেতে বলা হয়েছে। ক্যালিফোর্নিয়ায় দুর্যোগপূর্ণ পরিস্থিতির কারণে এ পর্যন্ত ১২ জনের মৃত্যু হয়েছে। বিদ্যুৎবিহীন অবস্থায় দিন যাপন করছেন হাজারো মানুষ। খবর বিবিসির।,ভারী বৃষ্টিপাতের কারণে সান্টা বারবারার আশপাশের এলাকার বাসিন্দারা বিপর্যস্ত অবস্থার মধ্যে আছেন। সান্টা বারবারা এলাকাটিতে যুক্তরাজ্যের ডিউক অব সাসেক্স হ্যারি, ডাচেস অব সাসেক্স মেগান এবং অপরাহ উইনফ্রের মতো তারকারা বসবাস করেন। ব্রিটিশ রাজপরিবার ছেড়ে যুক্তরাষ্ট্রে পাড়ি জমানো প্রিন্স হ্যারি তাঁর আত্মজীবনী ‘স্পেয়ার’-এর প্রচারের কাজে ব্যস্ত। তবে তাঁরা এখন মন্টেসিটোতে অবস্থান করছেন কি না, তা নিশ্চিত হওয়া যায়নি।,আবহাওয়াবিদেরা আভাস দিয়েছেন, ক্যালিফোর্নিয়া অঙ্গরাজ্যের বাসিন্দাদের আগামী সপ্তাহজুড়ে ঘূর্ণিঝড় পরিস্থিতির মধ্যে থাকতে হতে পারে।,ক্যালিফোর্নিয়া যুক্তরাষ্ট্রের সবচেয়ে জনবহুল অঙ্গরাজ্য। যুক্তরাষ্ট্রের ন্যাশনাল ওশেনিক অ্যান্ড অ্যাটমোসফেরিক অ্যাডমিনিস্ট্রেশন বলছে, এখানকার প্রায় ৯০ শতাংশ মানুষ, অর্থাৎ ৩ কোটি ৪০ লাখ মানুষকে বন্যাজনিত সতর্কতায় রাখা হয়েছে। গতকাল সোমবার বিকেল নাগাদ এক লাখের বেশি মানুষকে বিদ্যুৎবিহীন অবস্থার মধ্যে থাকতে দেখা গেছে।,এক সংবাদ সম্মেলনে স্থানীয় গভর্নর গ্যাভিন নিউসাম বলেন, ‘আমরা সামনে আরও বাজে পরিস্থিতির মুখোমুখি হতে যাচ্ছি। ভাগ্যের পরীক্ষা নেবেন না।’,মন্টেসিটোতে ভূমিধসে ২৩ জন নিহত হওয়ার ঘটনার ৫ বছর পূর্তিতে গভর্নর এ সতর্কবার্তা দিয়েছেন। ওই ভূমিধসে শতাধিক ঘরবাড়ি ধ্বংস হয়ে গিয়েছিল।,মন্টেসিটোর অগ্নিনির্বাপণ বিভাগ গতকাল বিকেলে শহরটিতে এবং আশপাশের গিরিখাত এলাকার জন্য সতর্কতা জারি করেছে। স্থানীয় বাসিন্দাদের উদ্দেশে বলা হয়েছে: ‘এখনই সরে পড়ুন।’,সান্টা বারবারা কাউন্টি শেরিফ বিল ব্রাউন বলেছেন, অবিরত উচ্চমাত্রার বৃষ্টির কারণে স্থানীয় মানুষকে সরে যাওয়ার নির্দেশ দেওয়া হয়েছে। যাঁরা এলাকা ছেড়ে যেতে পারবেন না, তাঁদের বাড়ির সবচেয়ে ভেতরের কক্ষে কিংবা উঁচু স্থানে অবস্থানের পরামর্শ দেওয়া হয়েছে।,যুক্তরাষ্ট্রের জাতীয় আবহাওয়া দপ্তর (এনডব্লিউএস) বলেছে, ১২ ঘণ্টায় ওই অঞ্চলে ৮ ইঞ্চি (২০ সেমি) বৃষ্টিপাত রেকর্ড হয়েছে।,অভিনেতা রব লোয়ে, কমেডিয়ান এলেন ডিজেনারেসসহ অনেক হলিউড শিল্পীই মন্টেসিটো এলাকায় থাকেন। গতকাল এলেন ডিজেনারেস পানিতে কানায় কানায় পূর্ণ একটি খালের পাড়ে দাঁড়িয়ে ভিডিও পোস্ট করেছেন।,এনডব্লিউএস আভাস দিয়েছে, আজ মঙ্গলবার সকাল থেকে বিকেল পর্যন্ত অনেক বেশি ভারী বৃষ্টি হতে পারে। অরেঞ্জ কাউন্টি, স্যান বানাডিনো কাউন্টি মাউন্টেনসসহ লস অ্যাঞ্জেলেসের আশপাশের এলাকায় সংস্থাটি বন্যা সতর্কতা জারি করেছে।,স্যাকরামেন্টো উপত্যকাকেও বন্যাজনিত সতর্কতার মধ্যে রাখা হয়েছে। স্যাকরামেন্টো এবং আশপাশের এলাকার স্কুলগুলোয় গতকাল ক্লাস হয়নি।,মার্কিন প্রেসিডেন্ট জো বাইডেন গতকাল ক্যালিফোর্নিয়া অঙ্গরাজ্যে জরুরি অবস্থা ঘোষণা করেছেন। এর মধ্য দিয়ে কেন্দ্রীয় জরুরি ব্যবস্থাপনা সংস্থা (ফেমা) এখন দুর্যোগকবলিত এলাকায় ত্রাণ বিতরণ করতে পারবে।"
https://www.prothomalo.com/bangladesh/district/ohjxzwv9t9,সাতকানিয়ায় ‘চোরের ধাক্কায়’ গৃহকর্তার মৃত্যু,"চট্টগ্রামের সাতকানিয়া উপজেলায় চোরের কিল–ঘুষি ও ধাক্কায় মাটিতে পড়ে এক গৃহকর্তার মৃত্যু হয়েছে বলে অভিযোগ করেছে তাঁর পরিবার। গতকাল সোমবার সন্ধ্যায় উপজেলার ছদাহা ইউনিয়নের খোর্দ্দ কেঁওচিয়ার খোন্দকার খীল এলাকায় এই ঘটনা ঘটে। নিহত মোহাম্মদ ইউসুফের (৭০) বাড়ি সাতকানিয়া সদর ইউনিয়নের বারদোনা এলাকায় হলেও তিনি দীর্ঘদিন ধরে পরিবার নিয়ে ছদাহার খোন্দকার খীল এলাকায় থাকতেন।,পুলিশ, স্থানীয় বাসিন্দা ও নিহত ব্যক্তির পরিবারের সদস্যদের সঙ্গে কথা বলে জানা যায়, গতকাল বিকেল পাঁচটার দিকে মোহাম্মদ ইউসুফের বাড়িতে শওকত নামের এক ব্যক্তি ঢুকে পড়েন। এ সময় স্থানীয় লোকজনের সহায়তায় বাড়ির লোকজন তাঁকে আটক করেন। শওকত তাঁর বাড়ি পার্শ্ববর্তী লোহাগাড়া উপজেলার পদুয়া ইউনিয়নে বলে দাবি করেন। পরে সন্ধ্যার দিকে শওকত মুঠোফোনে যোগাযোগ করে তাঁর ছয় থেকে সাতজন সহযোগীকে ঘটনাস্থলে ডেকে আনেন। এরপর তাঁরা ইউসুফের পরিবারের সদস্যদের মারধর করে শওকতকে ছাড়িয়ে নিয়ে যাওয়ার সময় তাঁদের ধাক্কায় ইউসুফ মাটিতে পড়ে গিয়ে জ্ঞান হারিয়ে ফেলেন। পরে পরিবারের সদস্যরা তাঁকে উদ্ধার করে লোহাগাড়া উপজেলা স্বাস্থ্য কমপ্লেক্সে নিয়ে যান। সেখানে চিকিৎসক ইউসুফকে মৃত ঘোষণা করেন।,নিহত ইউসুফের ছেলে মো. শফিকুল ইসলাম প্রথম আলোকে বলেন, ‘কিল-ঘুষি ও ধাক্কায় আমার বাবা মাটিতে পড়ে গিয়ে জ্ঞান হারিয়ে ফেলেন এবং মারা যান।’,লোহাগাড়া উপজেলা স্বাস্থ্য কমপ্লেক্সের চিকিৎসক রায়হান উদ্দিন বলেন, হাসপাতালে আনার আগেই ইউসুফের মৃত্যু হয়েছে। তাঁর শরীরের কোথাও আঘাতের কোনো চিহ্ন পাওয়া যায়নি। ধারণা করা হচ্ছে, ধাক্কায় পড়ে গিয়ে মাথার ভেতর রক্তক্ষরণ হওয়ায় তাঁর মৃত্যু হয়েছে।,সাতকানিয়া থানার ভারপ্রাপ্ত কর্মকর্তা মোহাম্মদ ইয়াসির আরাফাত প্রথম আলোকে বলেন, খবর পেয়ে রাতেই ঘটনাস্থল পরিদর্শন করে পুলিশ। গতকাল রাত ১০টার দিকে হাসপাতাল থেকে লাশটি উদ্ধার করে থানা হেফাজতে রাখা হয়। আজ সকালে ইউসুফের লাশ ময়নাতদন্তের জন্য চট্টগ্রাম মেডিকেল কলেজ হাসপাতালের মর্গে পাঠানো হয়েছে। এ ঘটনায় মামলা হবে।"
https://www.prothomalo.com/business/industry/r5xzn1ft8l,খরচের চেয়ে কম দামে পোশাক বিক্রি করেছে রপ্তানিকারকেরা,"বিশ্বের বড় বড় ব্র্যান্ড ও খুচরা বিক্রেতা প্রতিষ্ঠান উৎপাদন খরচের চেয়ে কম দামে বাংলাদেশের কারখানা থেকে তৈরি পোশাক আমদানি করেছে। করোনাকালের প্রায় দুই বছর এমন ঘটনা ঘটেছে, যখন কিনা কাঁচামালের মূল্যবৃদ্ধির কারণে উৎপাদন খরচ ছিল ঊর্ধ্বমুখী। আবার করোনার সংক্রমণ নিয়ন্ত্রণে কারখানাগুলোকে বাড়তি খরচও করতে হয়েছিল ওই সময়।,স্কটল্যান্ডের ইউনিভার্সিটি অব আবেরডিন ও যুক্তরাজ্যভিত্তিক সংস্থা ট্রেড জাস্টিস চ্যারিটি ট্রান্সফর্ম ট্রেডের যৌথভাবে পরিচালিত জরিপে এমন তথ্য উঠে এসেছে। ২০২০ সালের মার্চ থেকে ২০২১ সালের ডিসেম্বর—এই সময় জরিপটি পরিচালনা করা হয়। এতে বাংলাদেশের রপ্তানিমুখী এক হাজার তৈরি পোশাক কারখানা অংশ নেয়। এই কারখানাগুলোর মধ্যে ১৯ দশমিক ৬ শতাংশ ছোট, যাদের কর্মীর সংখ্যা ১ থেকে ১২০ জন। ৫৭ দশমিক ৯ শতাংশ কারখানা মাঝারি, যাদের কর্মীর সংখ্যা ১২১ থেকে ১০০০ হাজার। আর ২২ দশমিক ৫ শতাংশ কারখানা বড়। তাদের কর্মীর সংখ্যা এক হাজারের ওপর।,জরিপে অংশ নেওয়া কারখানাগুলোর ৫৯ দশমিক ১ শতাংশ নিট পোশাক তৈরি করে। বাকি ৩০ দশমিক ২ শতাংশ কারখানা ওভেন পোশাক প্রস্তুত করে। বাকিগুলো ওভেন ও নিট দুটিই করে। ২০২০ সালের মার্চে কারখানাগুলোয় ৭ লাখ ৮৯ হাজার শ্রমিক কাজ করতেন। তখন করোনার কারণে তিন সপ্তাহের মতো কারখানা বন্ধ ছিল। তারপর শ্রমিক সংখ্যা কমে ৫ লাখ ৮৯ হাজারে নেমে আসে। ২০২১ সালের ডিসেম্বরে আবার শ্রমিকের সংখ্যা বেড়ে ৭ লাখ ১৯ হাজার হয়।,জরিপে অংশ নেওয়া বাংলাদেশের ১ হাজার কারখানা ১ হাজার ১৩৮টি ব্র্যান্ড ও খুচরা বিক্রেতা প্রতিষ্ঠানের জন্য পোশাক তৈরি করে। বিদেশি ক্রেতা প্রতিষ্ঠানের মধ্যে ৭৮টি প্রতিষ্ঠান বাংলাদেশের চার বা তার বেশি কারখানা থেকে পোশাক আমদানি করে। ক্রেতা প্রতিষ্ঠানগুলোর মধ্যে উল্লেখযোগ্য হচ্ছে—আলদি, আসদা, এইচঅ্যান্ডএম, গ্যাপ, সিঅ্যান্ডএ, এলপিপি, নেক্সট, প্রাইমার্ক, টেসকো, জারা, ইউএস পলো, পিভিএইচ, ম্যাঙ্গো।,জরিপের ফলাফল গতকাল রোববার প্রকাশ করা হয়। জরিপে অংশ নেওয়া কারখানাগুলো ২০২১ সালের ডিসেম্বরে দাবি করে, করোনা শুরুর পর ২১ মাসে কাঁচামাল ও সরঞ্জামের দাম বেড়েছে। করোনা থেকে কর্মীদের সুরক্ষা দিতে নানামুখী ব্যবস্থা নিতেও খরচ বেড়েছে। তারপরও ৭০ শতাংশ ব্র্যান্ড ও খুচরা বিক্রেতা প্রতিষ্ঠান ২০২০ সালের মার্চে যে দামে পোশাক কিনত, এখনো সেই দামই দিচ্ছে। আবার ৯ শতাংশ ব্র্যান্ড ও খুচরা বিক্রেতা প্রতিষ্ঠান উৎপাদন খরচের চেয়েও কম দাম দিয়েছে। পোশাকের একই দাম বা কম দাম, এমন অভিজ্ঞতা হয়েছে জরিপে অংশ নেওয়া ৭৬ শতাংশ কারখানার।,জরিপের তথ্যানুযায়ী, উৎপাদন খরচের চেয়ে কম দাম দেওয়া ব্র্যান্ড ও খুচরা বিক্রেতা প্রতিষ্ঠানের মধ্যে রয়েছে—আদিত্য বিরলা ফ্যাশন, সিঅ্যান্ডএ, এইচঅ্যান্ডএম, জারা, কিক, লিডল, এলপিপি, নেক্সট। অন্যদিকে ২০২০ সালের মার্চের মতো পোশাকের দাম একই দেওয়া ব্র্যান্ড ও খুচরা বিক্রেতা প্রতিষ্ঠানের মধ্যে রয়েছে—আদিত্য বিরলা ফ্যাশন, সিঅ্যান্ডএ, এইচঅ্যান্ডএম, আলদি, বেস্ট সেলার, জারা, কিয়াবি, কিক, লিডল, ম্যাঙ্গো, টেসকো, টার্গেট, প্রাইমার্ক, ওটিটিও, এলপিপি ইত্যাদি।,এ ছাড়া জরিপে অংশ নেওয়া ৫০ শতাংশের বেশি পোশাক কারখানা দাবি করেছে, করোনাকালের দুই বছর তাদের ব্যবসায়িক অংশীদার ব্র্যান্ড ও ক্রেতা প্রতিষ্ঠান চার ধরনের অন্যায্য কাজ করেছে। তার মধ্যে রয়েছে—ক্রয়াদেশ বাতিল, মূল্যহ্রাস, পোশাক কিনে অর্থ না দেওয়া ও বিলম্বে অর্থ দেওয়া। এ কারণে শ্রমিকের আয় কমেছে, এমনকি চাকরিও হারিয়েছেন অনেকে। তুলনামূলক ছোট ব্র্যান্ডের থেকে বড় ব্র্যান্ডগুলো এসব কাজ বেশি করেছে। যেসব ব্র্যান্ড ১৫ বা তার বেশি কারখানার থেকে পোশাক কেনে, তারা এসব চার অন্যায্যের একটি অন্তত করেছে।,ইউনির্ভাসিটি অব আবেরডিন বিজনেস স্কুলের অধ্যাপক মোহাম্মদ আজিজুল ইসলাম বলেন, করোনা শুরুর প্রথম দুই বছর বাংলাদেশের পোশাকশিল্পের শ্রমিকেরা জীবনযাপনের জন্য পর্যাপ্ত মজুরি পাননি। পাঁচটির মধ্যে একটি কারখানা শ্রমিকের নূন্যতম মজুরি দিতে সংগ্রাম করেছে। অথচ এই সময় বাংলাদেশের শ্রমিকের শ্রমকে ব্যবহার করে অনেক ব্র্যান্ড ও ক্রেতা প্রতিষ্ঠান মুনাফা করে নিয়েছে।"
https://www.prothomalo.com/bangladesh/district/3oz3gb03c6,সীতাকুণ্ডে প্রথমবারের মতো রঙিন ফুলকপি চাষ,"ফুলকপির রং হলুদ ও বেগুনি। প্রথম দেখাতে মনে হবে, কেউ সাদা ফুলকপির ওপর রং করেছে। আগে বাংলাদেশে এ ধরনের রঙিন ফুলকপির চাষ হতো না। কয়েক বছর ধরে শুরু হয়েছে। তবে চট্টগ্রামে এ বছর প্রথমবারের মতো এই ধরনের ফুলকপির চাষ শুরু হয়েছে সীতাকুণ্ডে। প্রাকৃতিকভাবে রঙিন এই ফুলকপি ভিটামিন এ, ক্যারোটিন ও অ্যান্টি–অক্সিডেন্টে ভরা।,কৃষি বিভাগ বলছে, এ ধরনের ফুলকপির সঙ্গে কৃষকদের পরিচয় করিয়ে দিচ্ছে তারা। তাই শুরুতে দাম বেশি দিয়ে কিনতে হবে ভোক্তাদের। চাষাবাদ বাড়ানো গেলে দামও হাতের নাগালে এসে যাবে। প্রতি রঙিন ফুলকপি চাষে কৃষক স্বাভাবিকের চেয়ে ১৫ থেকে ২০ টাকা বেশি পাবেন। মাটির উপযোগী কি না, পরীক্ষামূলকভাবে তা দেখতে সীতাকুণ্ডে প্রথমবারের মতো রঙিন ফুলকপির চাষ করা হয়েছে। উপজেলা কৃষি বিভাগের ‘পরিবেশবান্ধব কৌশলের মাধ্যমে নিরাপদ ফসল উৎপাদন’ প্রকল্পের আওতায় এই ফুলকপির চাষ হচ্ছে। ফলন ভালো হওয়ায় চট্টগ্রাম অঞ্চলে বিশেষ করে সীতাকুণ্ড, মিরসরাইসহ পাশের উপজেলাগুলোয় রঙিন ফুলকপি চাষের দারুণ সম্ভাবনা দেখছে কৃষি বিভাগ।,উপজেলা কৃষি বিভাগের তথ্য, সীতাকুণ্ডে মোট ৮০ হেক্টর জমিতে ফুলকপির চাষ হয়। প্রতি ফুলকপি ২৫ টাকা ধরে এর বাজারমূল্য দাঁড়ায় ৭ কোটি ৪৪ লাখ টাকা। চারা লাগানোর ৬০-৭০ দিনের মাথায় ফুলকপি বিক্রির উপযোগী হয়। এবার সীতাকুণ্ডে ১ হাজার ২০০টি হলুদ ও বেগুনি রঙের ফুলকপির চারা লাগানো হয়েছে। ১৫ চাষি রঙিন ফুলকপি চাষ করেছেন। ১৩ শতাংশ জায়গায় এই চারা লাগানো হয়েছে। প্রতি চারা কেনায় খরচ পড়েছে সাড়ে সাত টাকা।,সীতাকুণ্ডের ফৌজদারহাট সাঙ্গু সড়ক এলাকায় হলুদ ফুলকপির চাষ করেছেন কৃষক জাহাঙ্গীর আলম। তিনি প্রথম আলোকে বলেন, দুই শতাংশ জমিতে ২৫০টি চারা লাগিয়েছেন। রং হলুদ হওয়ায় দেখতে সুন্দর দেখায়। সাদা ও রঙিন ফুলকপি পাশাপাশি দেখলে রঙিন ফুলকপির দিকে মানুষের চোখ আটকে যায়।,উপজেলা কৃষি কর্মকর্তা মো. হাবিবুল্লাহ প্রথম আলোকে বলেন, জামালপুরের একটি কৃষি খামার থেকে অনলাইনে অর্ডার করে চারাগুলো আমদানি করেছেন তাঁরা। বাসে করে চারাগুলো পাঠানো হয়েছে। ফলে গরমে কিছু চারা নষ্ট হয়েছে। পরীক্ষামূলক হওয়ায় কৃষকদের উদ্বুদ্ধ করতে চারা, সার, সেক্সফেরোমেন ফাঁদসহ প্রয়োজনীয় সহায়তা কৃষি কার্যালয় থেকে দেওয়া হয়েছে।,উপজেলা কৃষি বিভাগ জানিয়েছে, বেগুনি ফুলকপি তার রং পায় ‘অ্যান্থোসায়ানিন’ থেকে। অ্যান্থোসায়ানিন রক্ত জমাট বাঁধা কমিয়ে হৃদরোগ প্রতিরোধে সাহায্য করতে পারে। হলুদ ফুলকপির রঙের পেছনে ‘ক্যারোটিনয়েড’-এর ভূমিকা রয়েছে। এতে আছে ভিটামিন ‘এ’ ও অ্যান্টি–অক্সিডেন্ট। অ্যান্টি–অক্সিডেন্ট ক্যানসার প্রতিরোধে সাহায্য করে।,উপজেলা উপসহকারী কৃষি কর্মকর্তা সুপর্ণা বড়ুয়া বলেন, রঙিন ফুলকপি চাষে রোগবালাই কম হয়। জৈব উপায়ে এই ফুলকপিতে আসা পোকামাকড় দমন করা যায়। ফলে কৃষককে বাড়তি কোনো কীটনাশক ব্যবহার করতে হয় না।,উপজেলা কৃষি কর্মকর্তা মো. হাবিবুল্লাহ বলেন, রঙিন ফুলকপি চাষের পদ্ধতি সাদা ফুলকপির চাষপদ্ধতির মতোই। বীজ ছাড়া খরচের কোনো পার্থক্য নেই। কিন্তু প্রতি বীজে দামের পার্থক্য দেড় টাকা হলেও উৎপাদিত ফুলকপিতে বিক্রির পার্থক্য ১৫ টাকা হয়ে যায়। সে হিসাবে সীতাকুণ্ডে ৮০ হেক্টরে সাদা ফুলকপির বাজার ৭ কোটি ৪৪ লাখ হয়, সেখানে পুরোটায় রঙিন ফুলকপি চাষ করা গেলে বাজার হবে প্রায় ১২ কোটি টাকার।"
https://www.prothomalo.com/sports/cricket/4l6yd5u5ws,বাংলাদেশের বিপক্ষে দ্বিশতক করার পরের ম্যাচেই দল থেকে বাদ ঈশান কিষান,"অবিশ্বাস্য কিছু একটাই করেছিলেন! হয়তো জানতেন, ভারতীয় টপ অর্ডারে যে প্রতিযোগিতা, শুধু শতক করলেও হয়তো পরের ম্যাচেই জায়গা হবে না। তাই তো ওয়ানডে ক্রিকেটের ইতিহাসের দ্রুততম দ্বিশতক করার রেকর্ডটা নিজের নামে করে নিয়েছিলেন। ,মাত্র ১২৬ বলে ২০০ রান করে ভেঙেছিলেন ক্যারিবিয়ান কিংবদন্তি ক্রিস গেইলের দ্রুততম দ্বিশতকের রেকর্ড। এত কিছু করেও কিন্তু পরের ওয়ানডেতেই একাদশে সুযোগটা মিলছে না ঈশান কিষানের। ,শ্রীলঙ্কার বিপক্ষে ওয়ানডে সিরিজের আগে সংবাদ সম্মেলনে অধিনায়ক রোহিত শর্মা জানিয়ে দিয়েছেন, ভারতের একাদশে প্রথম পছন্দ শুভমান গিল, ঈশান কিষান নয়।,বাংলাদেশে বিপক্ষে কিষান মূলত সুযোগ পেয়েছিলেন নিয়মিত অধিনায়ক রোহিত শর্মার জায়গায়। শ্রীলঙ্কার বিপক্ষে ওয়ানডে সিরিজ দিয়েই চোট কাটিয়ে ফিরছেন রোহিত।,আরেক ওপেনার গিল এই সংস্করণে নিজের জায়গাটা পাকা করে ফেলেছেন। গিলের অভিষেক ২০১৯ সালে হলেও ভারতের জার্সিতে নিয়মিত হন ২০২২ সালের জুলাই থেকে। ,গত বছর দলে ফেরার পর এখন পর্যন্ত দলের সর্বোচ্চ রান সংগ্রাহক এই ওপেনার। এই সময়ে ১০২ স্ট্রাইক রেট আর ৭০.৮৮ গড়ে রান করেছেন ৬৩৮। ,সেই তুলনায় কিষান কিছুটা অধারাবাহিক। দ্বিশতকের ইনিংসটা বাদ দিলে ওয়ানডেতে খেলা বাকি আট ইনিংসে করেছেন ৩৩.৩৭ গড়ে ২৬৭ রান। লঙ্কানদের বিপক্ষে ওয়ানডের আগে ভারতীয় টিম ম্যানেজমেন্ট গিলের ধারাবাহিকতার পেছনেই ছুটেছে।,সংবাদ সম্মেলনে রোহিত বলেছেন, ‘এটা দুর্ভাগ্যজনক, কিষানকে আমরা একাদশে সুযোগ দিতে পারব না। গত ৮ থেকে ৯ মাসে আমরা যেভাবে ওয়ানডে ক্রিকেটটা খেলছি, তাতে গিলকেই খেলানো উচিত। সে ওপেনিংয়ে দারুণ করছে। কিষান দুর্ভাগা, তবে সে আমাদের বিবেচনার বাইরে চলে যাচ্ছে না।’,ঠিক একই কারণে শ্রীলঙ্কার বিপক্ষে ওয়ানডেতে সুযোগ পাচ্ছেন না ফর্মের তুঙ্গে থাকা সূর্যকুমার যাদব। মিডল অর্ডারে খেলবেন লোকেশ রাহুল। রাহুলের হাতেই থাকছে উইকেটকিপিংয়ের দায়িত্ব।"
https://www.prothomalo.com/bangladesh/district/ebty540bac,"পাঁচ বছর বেহাল সড়ক, চলাচলে দুর্ভোগ ","১০টি প্রতিষ্ঠানের শিক্ষার্থীসহ উপজেলার ৩টি ইউনিয়নের মানুষ সীমাহীন দুর্ভোগ পোহাচ্ছে।,খুলনার কয়রা-কাশিরহাট সড়ক প্রায় পাঁচ বছর ধরে বেহাল। সড়ক ও জনপদ (সওজ) বিভাগের সাত কিলোমিটার সড়কটি বর্তমানে যানবাহন চলাচলের অনুপযোগী হয়ে পড়েছে। এতে সড়কের পাশে গড়ে ওঠা ১০টি প্রতিষ্ঠানের শিক্ষার্থীসহ উপজেলার ৩টি ইউনিয়নের মানুষ সীমাহীন দুর্ভোগ পোহাচ্ছে।,২০২০ সালে সড়কটি সংস্কারের উদ্যোগ নেওয়া হয়, কিন্তু তা বাস্তবায়িত হয়নি। কাজের শুরুতেই ঘূর্ণিঝড় আম্পানে প্লাবিত হয় এলাকা। সে সময় সড়কের কয়েকটি স্থান ভেঙে বিচ্ছিন্ন হয়ে পড়ে। সড়কের পুরো অংশজুড়ে খানাখন্দ দেখা দেয়। এরপর আর সড়ক সংস্কারের উদ্যোগ নেওয়া হয়নি।,উপজেলার কপোতাক্ষ মহাবিদ্যালয়ের প্রভাষক বিদেশ রঞ্জন মৃধা বলেন, ২০১৮ সাল থেকে সড়কটি খারাপ অবস্থায় আছে। বর্তমানে এমন অবস্থা হয়েছে যে অসুস্থ কোনো মানুষ এ সড়কে চলাচল করলে আরও বেশি অসুস্থ হয়ে পড়ে। সড়ক দিয়ে কোনো যানবাহন গেলেই ধুলায় অন্ধকার হয়ে যায় চারদিক। নিশ্বাস নিতেও কষ্ট হয়। বিশেষ করে শিক্ষার্থীদের সীমাহীন দুর্ভোগ পোহাতে হয়। সড়কটি দ্রুত সংস্কারের দাবি জানান তিনি।,সওজ সূত্রে জানা যায়, কয়রা-কাশিরহাট সড়কটি সংস্কারের জন্য ২০১৯ সালের ২৬ মে মোজাহার এন্টারপ্রাইজ নামের একটি ঠিকাদারি প্রতিষ্ঠানকে ২৫ কোটি টাকা চুক্তি মূল্যে কার্যাদেশ দেওয়া হয়। যথাসময়ে কাজ শুরু করেনি প্রতিষ্ঠানটি। ২০২০ সালের মার্চ মাসে প্রতিষ্ঠানটি কাজ শুরু করা অবস্থায় দুর্যোগের কবলে পড়লে কাজ বন্ধ হয়ে যায়। পরে দরপত্রটি বাতিল করা হয়।,সড়কের কাশিরহাট অংশ দিয়ে নিয়মিত যাতায়াত করে বেদকাশি কলেজিয়েট স্কুলের শিক্ষার্থীরা। ওই প্রতিষ্ঠানের একাদশ শ্রেণির ছাত্রী তাছলিমা খাতুন বলে, ভাঙাচোরা সড়কের কারণে গ্রামের অনেক শিক্ষার্থী নিয়মিত ক্লাসে অংশ নিতে পারে না। এ কারণে তাদের পড়াশোনায় বিঘ্ন ঘটছে।,কয়রা উপজেলা সদর থেকে বেদকাশি কাছারিবাড়ি হয়ে কাশির হাটখোলা খেয়াঘাট পর্যন্ত সড়কটি সাত কিলোমিটার দীর্ঘ। সরেজমিনে দেখা যায়, সড়কটির বেশির ভাগ অংশ দেখে চেনার উপায় নেই যে এটি সড়ক নাকি গ্রামীণ কাঁচা রাস্তা। সড়কের পিচের আস্তরণ উঠে গেছে। রাস্তাজুড়ে ছোট–বড় গর্ত। যানবাহন চলাচল করলে ধুলাবালু ওড়ে। আশপাশের ঘরবাড়ি, দোকান আর গাছপালাও লাল ধুলায় ছেয়ে গেছে। সড়কটির চারভেড়ি নামক স্থানে একটি কালভার্ট নির্মাণের জন্য কেটে রাখা হয়েছে। পাশের বিকল্প সড়ক দিয়ে যানবাহন থেকে যাত্রীরা নেমে হেঁটে পার হচ্ছেন।,চারভেড়ি এলাকার দোকানি মাসুদুল ইসলাম বলেন, ‘ধুলার যন্ত্রণায় দোকানের সামনের অংশ ঢেকে রেখেও রক্ষা পাওয়া যায় না। কয়েক মিনিটেই দোকানে ধুলার স্তর পড়ে যায়। দোকানের মালামাল নষ্ট হচ্ছে। শ্বাসকষ্টের রোগী হয়ে গেছি।’,সওজের খুলনা বিভাগের নির্বাহী প্রকৌশলী আনিসুজ্জামান মাসুদ বলেন, বর্তমানে সড়কটি নতুন করে নির্মাণের জন্য প্রাক্কলন ও নকশা তৈরি করা হয়েছে। এটি নির্মাণে ব্যয় ধরা হয়েছে প্রায় ৫৫ কোটি টাকা। বর্তমানে সড়কটি পুনর্নির্মাণের প্রস্তাব একনেকের সভায় অনুমোদনের অপেক্ষায় রয়েছে।"
https://www.prothomalo.com/bangladesh/o1jpthryvl,"টেকনাফ-সেন্ট মার্টিন রুটে পর্যটকবাহী জাহাজ চলবে কি না, জানা যাবে কাল","টেকনাফ-সেন্ট মার্টিন রুটে পর্যটকবাহী জাহাজ চলবে কি না, তা কাল বুধবার জানা যাবে। তিন মাসের বেশি সময় ধরে এই রুটে পর্যটকবাহী জাহাজ চলাচল বন্ধ রয়েছে। এখন জাহাজ চলবে কি না, সে বিষয়ে সিদ্ধান্ত নিতে কাল আন্তমন্ত্রণালয় সভা ডেকেছে নৌপরিবহন মন্ত্রণালয়। সভায় সংশ্লিষ্ট অংশীজনদের উপস্থিত থাকতে বলা হয়েছে।,ব্যবসায়ীরা বলছেন, যত দ্রুত সম্ভব টেকনাফ-সেন্ট মার্টিন রুট পর্যটকবাহী জাহাজ চলাচলের জন্য খুলে দেওয়া উচিত। জাহাজ চলাচল বন্ধ থাকায় ইতিমধ্যে তাঁদের পিঠ দেয়ালে ঠেকে গেছে। এখন পর্যটনের ভরা মৌসুম। জাহাজ চলাচলের অনুমতি না দিলে তাঁরা আন্দোলনে যেতে বাধ্য হবেন।,নৌপরিবহন মন্ত্রণালয় বলছে, পর্যটকদের নিরাপত্তার দায়িত্ব সরকারের। কোনো একটি অনাকাঙ্ক্ষিত ঘটনা ঘটে গেলে তার দায় সরকারকে নিতে হয়। তাই জাহাজ চলাচলের বিষয়ে সবার মতামতের ভিত্তিতেই সিদ্ধান্ত নিতে হবে।,টেকনাফ থেকে সেন্ট মার্টিন যাওয়ার পথে নাফ নদীর বিভিন্ন জায়গায় বালুচর জেগে উঠেছে। আবার মিয়ানমারের অভ্যন্তরীণ সংঘর্ষের কারণে এ রুটে চলাচলের ক্ষেত্রে সতর্ক থাকতে হচ্ছে। মূলত, এ দুই কারণে টেকনাফ-সেন্ট মার্টিন রুটে পর্যটকবাহী জাহাজ চলাচলের অনুমতি দেওয়া হচ্ছে না বলে জানিয়েছেন নৌপরিবহন মন্ত্রণালয়ের একাধিক কর্মকর্তা।,বিকল্প হিসেবে টেকনাফের সাবরাং থেকে সেন্ট মার্টিন পর্যন্ত নতুন রুট চালু করে এই পথে জাহাজ চলাচলের অনুমতি দেওয়ার বিষয়টিও ভাবছে সরকার। ,নৌপরিবহন মন্ত্রণালয়ের কর্মকর্তারা বলছেন, যদি টেকনাফ-সেন্ট মার্টিন রুটে অনুমতি দেওয়া না যায়, তবে নতুন রুটে পর্যটকবাহী জাহাজ চলাচলের অনুমতি দেওয়া হবে।,তবে এই মুহূর্তে নতুন রুটে পর্যটকবাহী জাহাজ চলাচলের পক্ষে নন ব্যবসায়ীরা। তাঁরা বলছেন, পর্যটনের মৌসুম শেষ হতে বাকি মাত্র আড়াই মাস। নতুন রুট চালু করতে করতে এবারের মৌসুম চলে যাবে। এবার জাহাজ চালাতে না পারলে ব্যবসায় বড় ধরনের ক্ষতি হয়ে যাবে। তাই নতুন রুট চালু না করে পুরোনো টেকনাফ-সেন্ট মার্টিন রুটেই জাহাজ চলাচল চালুর দাবি ব্যবসায়ীদের।,নৌপরিবহন মন্ত্রণালয়ের তথ্য বলছে, গত বছরের ২৯ সেপ্টেম্বর কক্সবাজারে আয়োজিত এক সেমিনারে বেসামরিক বিমান পরিবহন ও পর্যটন মন্ত্রণালয়ের সচিব মোকাম্মেল হোসেন টেকনাফ–সেন্ট মার্টিন নৌপথে পর্যটকবাহী জাহাজ চলাচল বন্ধের ঘোষণা দেন।,যুক্তি হিসেবে নাফ নদীর নাব্যতা–সংকট ও নদীতে একাধিক বালুচর জেগে ওঠার কথা উল্লেখ করেন মোকাম্মেল হোসেন। পরবর্তী নির্দেশ না দেওয়া পর্যন্ত এই নৌপথে জাহাজ চলাচল বন্ধ থাকবে বলে জানান তিনি।,টেকনাফ-সেন্ট মার্টিন রুটে জাহাজ চালু করতে সরকারের উচ্চ মহলে যোগাযোগ করেছিল জাহাজমালিকদের সংগঠন সি ক্রুজ অপারেটর অ্যাসোসিয়েশন বাংলাদেশ (স্কোয়াব) ও ট্যুর অপারেটরস অ্যাসোসিয়েশন অব কক্সবাজার (টুয়াক)। এর পরিপ্রেক্ষিতে আগামীকালের আন্তমন্ত্রণালয় সভাটি ডেকেছে নৌপরিবহন মন্ত্রণালয়।,সভায় বেসামরিক বিমান পরিবহন ও পর্যটন মন্ত্রণালয়, পরিবেশ, বন ও জলবায়ু পরিবর্তন মন্ত্রণালয়সহ সংশ্লিষ্ট সব মন্ত্রণালয়-বিভাগের প্রতিনিধিদের উপস্থিত থাকতে বলা হয়েছে। বিজিবি ও কোস্টগার্ডের প্রতিনিধিদেরও সভায় থাকতে বলা হয়েছে। সভায় নৌসচিব মোস্তফা কামাল সভাপতিত্ব করবেন। পর্যটনসচিব মোকাম্মেল হোসেন সভায় কো-চেয়ার হিসেবে উপস্থিত থাকবেন।,জানতে চাইলে নৌপরিবহন মন্ত্রণালয়ের অতিরিক্ত সচিব ফেরদৌস আলম প্রথম আলোকে বলেন, সভার জন্য দুটি আলোচ্য সূচি নির্ধারণ করা হয়েছে। এক, টেকনাফ থেকে সেন্ট মার্টিন রুটে পুনরায় নির্বিঘ্নে পর্যটকবাহী জাহাজ চলাচল বিষয়ে পর্যালোচনা। দুই, বিকল্প রুট হিসেবে সাবরাং থেকে সেন্ট মার্টিন জাহাজ চলাচলের সম্ভাব্যতা দেখা। বৈঠকে সবাই মতামত দেবে। মতামতের আলোকে সিদ্ধান্ত আসবে।,টেকনাফ-সেন্ট মার্টিন রুটে জাহাজ চলাচল বন্ধ থাকলেও কক্সবাজার-সেন্ট মার্টিন রুটে জাহাজ চলাচল চালু রয়েছে। স্থানীয় সূত্রে জানা যায়, টেকনাফ-সেন্ট মার্টিন রুটে দৈনিক ৮ থেকে ১০টি পর্যটকবাহী জাহাজ চলাচল করত। এখন কক্সবাজার-সেন্ট মার্টিন ও চট্টগ্রাম-সেন্ট মার্টিন নৌপথে ১২টি জাহাজ চলাচল করে।,টেকনাফ-সেন্ট মার্টিন রুটে জাহাজ পুনরায় চালু করতে গত অক্টোবর মাসে স্কোয়াব ও টুয়াক যৌথ সংবাদ সম্মেলন করে। জাহাজ চালুর দাবিতে ধর্মঘটও হয়েছে। তবে সরকার তার অবস্থানে এখনো অনড়।,স্কোয়াব সভাপতি তোফায়েল আহমদ প্রথম আলোকে বলেন, ‘আমরা জানতে পেরেছি, মিয়ানমারের অভ্যন্তরীণ সংঘর্ষ থেমে গেছে। বান্দরবানে পর্যটকদের ভ্রমণে নিষেধাজ্ঞা প্রত্যাহার করা হয়েছে। নাফ নদীর নাব্যতা–সংকট এখন নেই। তা ছাড়া কক্সবাজার-সেন্ট মার্টিন রুটে জাহাজ চলছে। তাই আমাদের দাবি, টেকনাফ-সেন্ট মার্টিন রুটে দ্রুত পর্যটকবাহী জাহাজ চলাচলের অনুমতি দেওয়া হোক।’,আগামীকাল অনুষ্ঠেয় আন্তমন্ত্রণালয় সভায় ‘ইতিবাচক’ সিদ্ধান্ত না এলে আন্দোলনে যাওয়ার হুমকি দেন তোফায়েল।,সরকার টেকনাফ-সেন্ট মার্টিনের পরিবর্তে সাবরাং-সেন্ট মার্টিন রুটে পর্যটকবাহী জাহাজ চলাচলের অনুমতি দিলে কী করবেন, জানতে চাইলে তোফায়েল বলেন, ‘এখন আর নতুন রুট চালুর সময় নেই। আমরা গত অক্টোবরে রুটটি চালুর আবেদন করেছিলাম।,কিন্তু তখন তা করা হয়নি। এখন পর্যটনের মৌসুম শেষের দিকে। নতুন রুটে জাহাজ চালু করতে গেলে জেটি নির্মাণ করতে হবে। এতে অনেক সময় চলে যাবে। আমাদের রুটিরুজির কথা বিবেচনা করে এখনই টেকনাফ-সেন্ট মার্টিন রুটে জাহাজ চলাচলের অনুমতি দেওয়া উচিত।’"
https://www.prothomalo.com/sports/football/yaozi6p4u1,ফরাসি ফুটবলে হালে যত বিতর্ক,"যেকোনো দলের ক্ষেত্রেই বিশ্বকাপ ফাইনালে ওঠাটাকে বড় সাফল্য হিসেবে দেখা হয়। দলটি বিশ্বকাপ যদি না-ও জেতে, তারপরও বিশ্বকাপ ফাইনাল খেলাটা ভীষণ তাৎপর্যপূর্ণ। কিন্তু কাতার বিশ্বকাপের ফাইনালে শ্বাসরুদ্ধকর এক লড়াইয়ের পর আর্জেন্টিনার কাছে টাইব্রেকারে ফ্রান্স হেরে যাওয়ার পর ফরাসি ফুটবলের অন্ধকার দিকটা যেন সামনে চলে আসছে বারবার। প্রকাশ হয়ে পড়েছে দুর্দান্ত খেলে বিশ্বকাপ ফাইনালে ওঠা দলটির নানা সমস্যা, নানা বিতর্ক। ,ফ্রান্স ফুটবল সর্বশেষ যে বিতর্কে কাঁপছে, সেটি হচ্ছে কিংবদন্তি জিনেদিন জিদানকে নিয়ে ফেডারেশন সভাপতি নোয়েল লা গ্রায়েতের বিরূপ মন্তব্য। ব্যাপারটি হজম হয়নি ফরাসি ফুটবলের সঙ্গে সংশ্লিষ্ট কারোরই। জিদানের কাছে ক্ষমাই চাইতে হয়েছে গ্রায়েতের। জিদান-গ্রায়েত বিতর্কের মধ্যেই ফ্রান্স ফুটবলকে কাঁপিয়ে দেওয়া সাম্প্রতিক পাঁচটি বিতর্কের দিকে আসুন চোখ ফেরানো যাক...,বিশ্বকাপের কয়েক সপ্তাহ আগে অদ্ভুত এক স্বীকারোক্তি ফ্রান্স ফুটবলকে কাঁপিয়ে দেয়। পল পগবার ভাই মাথিয়াস পগবা দাবি করেন জুভেন্টাস তারকা নাকি ডাইনি পূজা শুরু করেন। তিনি এই অদ্ভুত কাজটি করছেন যেন তাঁর ফরাসি সতীর্থ কিলিয়ান এমবাপ্পে ভালো খেলতে না পারেন। ২০১৯ সালে পিএসজি-ম্যানচেস্টার ইউনাইটেড ম্যাচের আগে তিনি এমনটা করেছিলেন বলে স্বীকার করেন মাথিয়াস পগবা। ,ব্যাপারটি নিয়ে আলোড়ন সৃষ্টি হয়। পরবর্তীকালে এমবাপ্পে অবশ্য পগবার ভাইয়ের এই কথায় কান দিতে চাননি। তিনি বলেছিলেন, ‘আমি আমার সতীর্থের বিরুদ্ধে কোনো কিছুতে অন্য কারও কথায় কান দিতে চাই না।’ তবে এটা ঠিক, মাথিয়াস পগবার সেই অভিযোগের পর এমবাপ্পে ও পল পগবার সম্পর্কটা মোটেও আগের মতো থাকেনি।,দেশম কখনোই অলিভিয়ের জিরুর জায়গায় বেনজেমাকে অগ্রাধিকার দিতে চাননি। ২০১৮ সালে রাশিয়াতে বিশ্বকাপ জয়ে গুরুত্বপূর্ণ ভূমিকা ছিল জিরুর। তবে এবার কাতার বিশ্বকাপের আগে বেনজেমাকে তিনি এড়াতে পারেননি ফ্রান্স দলে। গত মৌসুমে ব্যালন ডি’অর জিতেছেন বেনজেমা, লা লিগা, চ্যাম্পিয়নস লিগে একের পর এক গোল করেছেন। বেনজেমাকে না নিয়ে উপায় ছিল না দেশমের। কিন্তু বিশ্বকাপের আগে পেশির চোটে পড়ে ফ্রান্স দল থেকে ছিটকে যান বেনজেমা। যদিও তাঁর বদলি হিসেবে কাউকে নেওয়া হয়নি। ,বিশ্বকাপের মাঝখানেই সুস্থ হয়ে ওঠেন রিয়াল মাদ্রিদ তারকা। কিন্তু সুযোগ থাকা সত্ত্বেও দেশম বেনজেমাকে ফেরাননি। শোনা যাচ্ছিল, ফাইনালে বেনজেমা খেলতে পারেন, কিন্তু সেটি হয়নি। বিশ্বকাপের পরপরই শোনা গেল বেনজেমা সুস্থ হয়ে উঠেছিলেন, তিনি খেলতে পারতেন দ্বিতীয় রাউন্ড থেকেই। ফাইনালের পরদিনই রাগে-ক্ষোভে আন্তর্জাতিক ফুটবলকে বিদায় বলে দেন বেনজেমা। তবে খবরে প্রকাশ, বেনজেমা নাকি ফ্রান্স দলের ড্রেসিংরুমে স্বাগত ছিলেন না। বিশ্বকাপের মাঝখানে খেলোয়াড় বিদ্রোহের ভয়েই বেনজেমাকে ফেরানোর ঝুঁকি নেননি দেশম।,কাতার বিশ্বকাপে দেশমের সঙ্গে বেঞ্জামিন পাভারের সম্পর্ক তলানিতে গিয়ে ঠেকেছিল। প্রথম ম্যাচে অস্ট্রেলিয়ার বিপক্ষে পাভার খেললেও, তাঁকে আর নামানো হয়নি। অথচ এই পাভারই ২০১৮ বিশ্বকাপে ফ্রান্স দলের অন্যতম গুরুত্বপূর্ণ খেলোয়াড় ছিলেন। অভিযোগ ছিল, এই পাভার নাকি দলের ভেতরের কিছু গোপন তথ্য মিডিয়াকে পাচার করেছেন। ,ঘটনা এখানেই শেষ নয়, ড্রেসিংরুমে বসেই দলের কৌশলের বিরোধিতাও করেন পাভার। যেটি নিয়ে দেশম তাঁকে কড়া কথাবার্তাই শুনিয়েছেন। দেশম ২০২৬ সাল পর্যন্ত ফ্রান্স দলের কোচের দায়িত্বে থাকছেন। পাভারের আন্তর্জাতিক ক্যারিয়ার তাই হুমকির মুখেই।"
