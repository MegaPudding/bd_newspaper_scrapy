newspaper_name,title,category,url,content,newspaper_language,news_time_at
Bdnews24,"স্বঘোষিত যুদ্ধবিরতি শেষ করল রাশিয়া, জোরকদমে এগোনোর অঙ্গীকার",world,https://bangla.bdnews24.com/world/srlqjnmapn,"ইউক্রেইনে একতরফাভাবে ঘোষিত যুদ্ধবরতি শেষ করে এবার জয় না আসা পর্যন্ত দৃঢ়সংকল্প নিয়ে যুদ্ধ চালিয়ে যাওয়ার অঙ্গীকার করেছে রাশিয়া।,পূর্ব ইউক্রেইনে রুশ বাহিনীর রাতভর বোমা হামলায় অন্তত ১ জন নিহত হওয়ার খবর রোববার জানিয়েছেন স্থানীয় কর্মকর্তারা।,রাশিয়ার প্রেসিডেন্ট ভ্লাদিমির পুতিন এর আগে অর্থোডক্স ক্রিসমাস উপলক্ষে গত শুক্রবার থেকে ‘লাইন অব কন্টাক্ট’ বরাবর ৩৬ ঘন্টার যুদ্ধবিরতি ঘোষণা করেন, যা শনিবারও বহাল ছিল।,কিন্তু ইউক্রেইন আগেই এ যুদ্ধবিরতি প্রত্যাখ্যান করার কারণে সম্মুখসারির যুদ্ধক্ষেত্রে গোলা হামলা চলেছে।,উত্তর-পূর্বাঞ্চলের খারকিভ অঞ্চলে রাশিয়ার গোলা হামলায় ৫০ বছরের এক বৃদ্ধ নিহত হয়েছে বলে টেলিগ্রামে জানিয়েছেন সেখানকার গভর্নর ওলেহ সিনেহুবভ।,ক্রেমলিন বলেছে, মস্কো ইউক্রেইনে তাদের ‘বিশেষ সামরিক অভিযান’ নিয়ে সামনে এগিয়ে যাবে। কিইভ এবং তাদের পশ্চিমা মিত্ররা রাশিয়ার এ অভিযানকে কোনও উস্কানি ছাড়াই ইউক্রেইনের ভূখন্ড দখল করতে রুশ আগ্রাসন হিসাবে দেখছে।,পুতিনের প্রথম উপপ্রধান কর্মকর্তা সের্গেই কিরিয়েঙ্কো রাষ্টীয় বার্তা সংস্থা তাসকে বলেছেন, “প্রেসিডেন্ট পুতিন বিশেষ সামরিক অভিযানের জন্য যে কাজ নির্ধারণ করেছেন তা এখনও পূরণ করা সম্ভব। নিশ্চিতভাবেই জয় আসবে।”,ইউক্রেইনের প্রেসিডেন্ট ভলোদিমির জেলেনস্কি গত বুধবারেই বলেছিলেন, রাশিয়া নতুন করে বড় ধরনের হামলার পরিকল্পনা করছে।,গত শুক্রবার মার্কিন প্রতিরক্ষাদপ্তর পেন্টাগনও বলেছে, পুতিনের ইউক্রেইনীয় ভূখন্ড দখলের লক্ষ্য এখনও পরিবর্তন হয়নি, যদিও তার সেনাবাহিনী যুদ্ধে এখনও ধাক্কা খাচ্ছে।,Copyright © 2022, bdnews24",bn,2023-01-8 11:16:00+06:00
Bdnews24,এআই চ্যাটবট ‘চ্যাটজিপিটি’ নিষিদ্ধ নিউ ইয়র্কের সকল পাবলিক স্কুলে,tech,https://bangla.bdnews24.com/tech/dw5m17gsnz,"যুক্তরাষ্ট্রের শহর নিউ ইয়র্কের পাবলিক স্কুলগুলোর বিভিন্ন ডিভাইস এবং ওয়াইফাই নেটওয়ার্কে নিষিদ্ধ হয়েছে ওপেনএআই’র ‘চ্যাটজিপিটি’।,নভেম্বরে কৃত্রিম বুদ্ধিমত্তা চালিত এই চ্যাটবট উন্মোচন করেছে ওপেনএআই। উন্মোচনের পর দ্রুতই জনপ্রিয় হয়ে উঠলেও এটি বিভিন্ন সংস্থার রোষাণলে পড়ে। এই ক্ষেত্রে, উদ্বেগের বিষয় হলো এই চ্যাটবট ব্যবহার করে শিক্ষার্থীরা পরীক্ষায় নকল বা তারা একে দিয়ে প্রবন্ধ লিখিয়ে নিতে পারে। ফলে, তাদের শেখার গতি ‘স্থবির হয়ে যেতে’ পারে বলে উঠে এসেছে প্রযুক্তিবিষয়ক সাইট এনগ্যাজেটের প্রতিবেদনে।,চ্যাটজিপিটি (‘জেনারেটিভ প্রি-ট্রেইনড ট্রান্সফর্মার’-এর সংক্ষিপ্ত রূপ) শুরুতে অতি চমকপ্রদ একটি অ্যাপ্লিকেশন হিসেবে বিবেচিত হলেও, এতে কৃত্রিম বুদ্ধিমত্তার অবিশ্বাস্য ক্ষমতার ‘ভালো ও খারাপ’ উভয় দিকেরই ঝলক মিলেছে।,এআই আর্টের ‘টেক্সট-ভিত্তিক’ সংস্করণের মতোই, এটি বিভিন্ন যুক্তি-ভিত্তিক প্রশ্নের উত্তর দিতে পারে ও সেইসব প্রবন্ধ ও আর্টিকল লিখতে পারে, যা বিভিন্ন মানব-লিখিত কনটেন্টে বোঝা জটিল। এ ছাড়া, কৃত্রিম বুদ্ধিমত্তার দক্ষতা বৃদ্ধি পেলে এদের পার্থক্য বলতে পারাও তুলনামূলক জটিল হয়ে উঠবে। এআই আর্ট বানানোর টুল ‘ডাল-ই ২’ও তৈরি করেছে ওপেনএআই।,“এই টুল দ্রুততার সঙ্গে সহজ প্রশ্নগুলোর উত্তর দিতে পারলেও, এটি বিভিন্ন ‘জটিল-চিন্তা বা সমস্যা-সমাধানের’ দক্ষতা রপ্ত করেনি। একাডেমিক ও এর পরবর্তী জীবনে সাফল্য পেতে এগুলো অত্যন্ত গুরুত্বপূর্ণ।” --মার্কিন গণমাধ্যম এনবিসি নিউজকে ইমেইল বার্তায় বলেন নিউ ইয়র্ক শহরের পাবলিক স্কুলগুলোর মুখপাত্র জেনা লাইল।,এর পরও, সংস্থাটির এই নিষেধাজ্ঞা বাস্তবায়নে ‘কাঠ খড় পোড়াতে’ হতে পারে। কারণ, স্কুলের ইন্টারনেট নেটওয়ার্ক ও ডিভাইসে এই চ্যাটবট নিষিদ্ধ করা সহজ হলেও, নিজস্ব ডিভাইসে থাকা বিভিন্ন সেলুলার নেটওয়ার্ক ও স্কুলের বাইরে থাকা ওয়াইফাইয়ের সহায়তায় শিক্ষার্থীরা এটি চালানো বন্ধ করবে না বলে প্রতিবেদনে সম্ভাবনার কথা উল্লেখ করেছে এনগ্যাজেট।,এর বিপরীতে, ওপেনএআই একটি সামাধান আনার কথা বলছে। তাদের দাবি, এটি চ্যাটজিপিটির মাধ্যমে তৈরি করা বিভিন্ন লেখা শনাক্তে সাহায্য করবে।,ইলন মাস্ক প্রতিষ্ঠিত স্টার্টআপের এই পদক্ষেপ স্বাগত জানানোর মতো হলেও, বাজারের রেওয়াজ বলছে ভিন্ন কথা। অতীতে বড় কোনো ব্যবসাই নিঃস্বার্থভাবে সমাজের জন্য সেরা পণ্য বেছে দেয়নি, তারা সবসময়ই লাভের হিসাব কষেছে বলে উঠে এসেছে এনগ্যাজেটের প্রতিবেদনে। এআই’র লেখা শনাক্তে ওপেনএআই সমাধান আনার বিষয়টিকে অনেকটা পরিবেশকে অগ্রাধিকার দেওয়ার জন্য জীবাশ্ম-জ্বালানী খাতের ওপর ভরসা করার মতোই শোনায় বলে মন্তব্য করেছে সংবাদমাধ্যমটি।,কৃত্রিম বুদ্ধিমত্তা একটি বড় ব্যবসা। এদিকে, দুই হাজার নয়শ কোটি ডলারের মূল্যে‘ ওপেনএআই’র শেয়ার বিক্রির কথাও শোনা যাচ্ছে, যা বাস্তবায়িত হলে  এটি যুক্তরাষ্ট্রের সবচেয়ে দামী স্টার্টআপ হয়ে উঠবে।,শিক্ষা খাতের সকলেই এআই চ্যাটবটের বিরুদ্ধে অবস্থান নিয়েছে, বিষয়টি এমন নয়। অনেক বছর নিউ ইয়র্কের পল রবসন হাই স্কুলে শিক্ষাদান করা ব্রুকলিন টেকনিকাল হাই স্কুলের শিক্ষক অ্যাডাম স্টিভেনস চ্যাটজিপিটিকে বিশ্বের সবচেয়ে জনপ্রিয় সার্চ ইঞ্জিন গুগলের সঙ্গে তুলনা করেছেন।,“১৫ বা ২০ বছর আগে গুগলকে নিয়েও লোকজন এমন কথা বলেছে। সে সময় শিক্ষার্থীরা ‘অনলাইনেই উত্তর খুঁজে পেতেন’।” --অলাভজনক সংস্থা চকবিটকে বলেন তিনি।,তার যুক্তি হলো, বটের কোনো নমুনা প্রবন্ধের লেখায় উন্নতি ঘটাতে পুরো ক্লাসের শিক্ষার্থীরা একসঙ্গে কাজ করলে, এটি শিক্ষকের সহায়ক হিসেবেও কাজ করতে পারে।,Copyright © 2022, bdnews24",bn,2023-01-8 11:54:00+06:00
Bdnews24,৩৮ বছর গুদামে পড়ে থাকা ডিডিটি পাঠানো হলো ফ্রান্সে,bangladesh,https://bangla.bdnews24.com/bangladesh/z2a1wjdo8c,"ম্যালেরিয়ার জীবাণুবাহী মশা মারতে আশির দশকে পাকিস্তান থেকে দেশে আনা প্রায় ৫০০ মেট্রিক টন ক্ষতিকর ডাইক্লোরো ডাফেনাইল ট্রাইক্লোরেথেন বা ডিডিটি পাউডার ধ্বংসের জন্য ফ্রান্সে পাঠিয়েছে সরকার।,পরিবেশ, বন ও জলবায়ু পরিবর্তন মন্ত্রী শাহাব উদ্দিন রোববার সচিবালয়ে সাংবাদিকদের বলেন, পরিবেশ ও মানবদেহের জন্য ব্যাপক ক্ষতিকর এই পাউডার চট্টগ্রাম থেকে সরানো হয়েছে।,মশা নিধনে ১৯৮৫ সালে পাকিস্তান থেকে ৩ কোটি ৫৯ লাখ টাকা ব্যয়ে বিপুল পরিমাণ এই পাউডার আমদানি করেছিল বাংলাদেশ সরকার। জীববৈচিত্র্যের জন্য ‘অত্যন্ত বিপজ্জনক’ এই রাসায়নিক ১৯৮৯ সালে নিষিদ্ধ হয়ে যায়।,কিন্তু বাংলাদেশে ওই পাউডার ধ্বংসের ব্যবস্থা না থাকায় ৪৮০ টন ডিডিটি আগ্রাবাদ কেন্দ্রীয় ঔষধাগারের গুদামে থেকে গিয়েছিল। বিশেষ প্রক্রিয়ার মাধ্যমে ওই পাউডার জাহাজে করে ফ্রান্সে নিয়ে ধ্বংস করার উদ্যোগের কথা গত বছরের শুরুতে জানিয়েছিল সরকার।,পরিবেশ বন ও জলবায়ু মন্ত্রী শাহাব উদ্দিন বলেন, ডিডিটি আমদানির কিছুদিন পরেই গবেষণায় বেরিয়ে আসে, ডিডিটি বিষাক্ত পাউডার। মানুষের শরীরে বিন্দু পরিমাণ ঢুকলেও তা হয়ে ওঠে প্রাণঘাতী।,“এই কীটনাশককে মানুষের জন্য বিপজ্জনক ঘোষণা করে বিশ্ব স্বাস্থ্য সংস্থা। আর এই বিপজ্জনক জৈব রাসায়নিক কীটনাশক থেকে বাংলাদেশ এখন মুক্ত।”,বাংলাদেশে এ পাউডার ধ্বংসের ব্যবস্থা না থাকার কথা জানিয়ে মন্ত্রী বলেন, “আমরা একটি এনজিওর সহযোগিতা নিয়েছি, খরচের প্রায় ২৩ কোটি টাকা এনজিও নিজেরাই দিচ্ছে। ডিডিটি পাউডার পাঠানো হয়েছে ফ্রান্সে, সেখানে ধ্বংস করার ব্যবস্থা আছে।”,এর আগে ডিডিটি পরিবেশসম্মতভাবে অপসারণের জন্য ‘পেস্টিসাইড রিস্ক রিডাকশন ইন বাংলাদেশ’নামে একটি প্রকল্প হাতে নিয়েছিল সরকার। তাতে সহযোগিতা করছিল জাতিসংঘের খাদ্য ও কৃষি সংস্থা (এফএও)।,প্রকল্পের আওতায় ডিডিটি পাউডার ফ্রান্সে পাঠাতে শ্রমিকদের প্রশিক্ষণ দিয়ে বিশেষ প্রক্রিয়ায় প্যাকেজিংয়ের কাজ শুরু হয় গত বছর। পলিয়েকো নামে একটি বিদেশি কোম্পানি ডিডিটি অপসারণের কাজটি করছিল।,প্রকল্প পরিচালক পরিবেশ অধিদপ্তরের কর্মকর্তা ফরিদ আহমেদ বিডিনিউজ টোয়েন্টিফোর ডটকমকে বলেছিলেন, অত্যন্ত ঝুঁকিপূর্ণ এই ডিডিটি বাংলাদেশে আনার পর তা নিষিদ্ধ হয়ে যায়। এরপর ২০০১ সালে বাংলাদেশ স্টকহোম কনভেনশনে চুক্তিতে স্বাক্ষর করে, যেখানে ডিডিটিসহ ক্ষতিকারক জৈব দূষণকারী কীটনাশক উৎপাদন ও ব্যবহার নিষিদ্ধ বা সীমিত করার কথা আছে।,সচিবালয়ে পরিবেশ বিষয়ক মন্ত্রী মিয়ানমারের বাস্তুচ্যুত রোহিঙ্গাদের কারণে বাংলাদেশের জীববৈচিত্র্যের ক্ষতির প্রসঙ্গ নিয়েও কথা বলছিলেন।,তিনি বলেন, “মিয়ানমার থেকে ১০ লাখের বেশি বাস্তুচ্যুত নাগরিক বাংলাদেশে অনুপ্রবেশের ফলে উপকূলীয় বন, পাহাড়ি প্রতিবেশ এবং জীববৈচিত্র্যের ব্যাপক ক্ষতি হচ্ছে। এই বিরূপ পরিস্থিতি মোকাবেলায় আমরা আন্তর্জাতিক সম্প্রদায়ের সহায়তা চেয়েছি।,“বাংলাদেশের মতো উন্নয়নশীল, জনবহুল এবং জলবায়ু ঝুঁকিপূর্ণ দেশগুলো যাতে খাদ্য নিরাপত্তা এবং জীববৈচিত্র্যের ওপর নির্ভরশীল জনগোষ্ঠীর বিকল্প জীবিকায়ন নিশ্চিত করে, জীববৈচিত্র্য সংরক্ষণ এবং এর টেকসই ব্যবহার নিশ্চিতকরণে পর্যাপ্ত আর্থিক, কারিগরি এবং প্রযুক্তিগত সহায়তা পেতে পারে, সে লক্ষ্যে উন্নত বিশ্বকে এগিয়ে আসতে হবে।”,পরিবেশ সুরক্ষায় চলতি বছরেই ‘গ্লোবাল বায়োডাইভারসিটি ফ্রেমওয়ার্ক তহবিল’ প্রতিষ্ঠিত হবে বলেও জানান মন্ত্রী।,তিনি বলেন, “কানাডার প্রধানমন্ত্রী জাস্টিন ট্রুডো ইতোমধ্যে উন্নয়নশীল দেশগুলোকে এই তহবিল বাস্তবায়নে তথা জীববৈচিত্র্য এবং প্রতিবেশ সংরক্ষণের জন্য ৩৫০ মিলিয়ন ডলার আর্থিক সহায়তা দিতে অঙ্গীকার করেছেন। আমরা আশা করি, অন্যান্য উন্নত দেশগুলোও কানাডার পথ অনুসরণ করে এ তহবিল বাস্তবায়নে সার্বিক সহযোগিতার পরিমাণ বাড়াবে।”,Copyright © 2022, bdnews24",bn,2023-01-8 11:03:00+06:00
Bdnews24,গণমাধ্যমকর্মী বিল: আরও ৯০ দিন সময় নিল সংসদীয় কমিটি,bangladesh,https://bangla.bdnews24.com/bangladesh/kqi5yh2cs9,"‘গণমাধ্যমকর্মী (চাকরির শর্তাবলি) বিল-২০২২’ পরীক্ষা করে জাতীয় সংসদে প্রতিবেদন জমা দিতে তৃতীয় দফায় আরও ৯০ দিন সময় নিয়েছে তথ্য ও সম্প্রচার মন্ত্রণালয় সম্পর্কিত সংসদীয় স্থায়ী কমিটি।,প্রস্তাবিত আইনটি নির্দিষ্ট সময়ে পরীক্ষা করে প্রতিবেদন দিতে না পারায় রোববার সংসদের কাছে আরও ৯০ দিন সময় চেয়ে আবেদন করেন সংসদীয় কমিটির সভাপতি হাসানুল হক ইনু। স্পিকার শিরীন শারমিন চৌধুরী প্রস্তাবটি ভোটে দিলে সংসদ তাতে অনুমোদন দেয়। ,মন্ত্রিসভা সায় দেওয়ার পর গত ২৮ মার্চ আলোচিত এই বিল সংসদে তুলেছিলেন তথ্য ও সম্প্রচারমন্ত্রী হাছান মাহমুদ। বিলটি ৬০ দিনের মধ্যে পরীক্ষা করে সংসদে প্রতিবেদন দেওয়ার জন্য সংসদীয় কমিটিতে পাঠানো হয়েছিল।,নির্দিষ্ট সময়ে প্রতিবেদন দিতে না পেরে গত ৬ জুন ৬০ দিন বাড়তি সময় নিয়েছিল সংসদীয় কমিটি। এরপর ৩০ অগাস্টে আবার দ্বিতীয় দফায় ৬০ দিন সময় বাড়িয়ে নেয় সংসদীয় কমিটি। ,এরপর রোববার আবারও বিলটি পরীক্ষা করে প্রতিবেদন দিতে সময় নিল সংসদীয় কমিটি। বিলটি সংসদে ওঠার পর সংসদীয় কমিটি এ নিয়ে এখনও কোনো বৈঠক করেনি।,খসড়া আইনটি সংসদে ওঠার পর সাংবাদিকদের বিভিন্ন সংগঠন এবং সংবাদ মাধ্যম মালিকদের সংগঠন এর অনেকগুলো ধারা নিয়ে বিরোধিতা করেছে।,সংসদে উত্থাপিত বিলে বলা হয়েছে, কোনো গণমাধ্যমকর্মীর বেতনকাল এক মাসের অধিক হবে না। পরবর্তী মাসের সাত কর্মদিনের মধ্যে বেতন পরিশোধ করতে হবে।,এই বিলে বলা হয়েছে, “গণমাধ্যমকর্মীদের ন্যূনতম ওয়েজ বোর্ড প্রতি পাঁচ বছর পর পর গঠন হবে। ওয়েজ বোর্ড সংবাদপত্র, সংবাদ সংস্থা, বেসরকারি টেলিভিশন, বেতার ও নিবদ্ধিত অনলাইন মাধ্যমের জন্য প্রয়োজনে পৃথক পৃথক বেতন কাঠামো নির্ধারণ করবে।,বর্তমানে শুধু সংবাদপত্র ও সংবাদ সংস্থার জন্য এই ওয়েজ বোর্ড গঠন করা হচ্ছে।,প্রস্তাবিত আইনে বলা আছে, গণমাধ্যমে পূর্ণকালীন কর্মরত সাংবাদিক, কর্মচারী এবং নিবন্ধিত সংবাপত্রের মালিকানাধীন ছাপাখানাসহ নিবন্ধিত অনলাইন গণমাধ্যমে বিভিন্ন কর্মে নিয়োজিত কর্মীদের ‘গণমাধ্যমকর্মী’ বলা হবে।,গণমাধ্যমকর্মীদের তিনটি ভাগ করা হয়েছে এই বিলে- অস্থায়ী বা সাময়িক, শিক্ষানবিশ এবং স্থায়ী।,বিলে বলা হয়েছে, “গণমাধ্যমকর্মীকে সপ্তাহে অন্যূন ৪৮ ঘণ্টা কাজ করতে হবে। এর বেশি কাজ করাতে চাইলে অধিকাল (ওভার টাইম) ভাতা দিতে হবে।”,দেশের গণমাধ্যমকর্মীরা চলছিল ‘দ্য নিউজপেপার এমপ্লয়িজ (চাকরির শর্তাবলী) আইন- ১৯৭৪’ এর আওতায়। এর সঙ্গে শ্রম আইনের কিছু বিষয় আবার সাংঘর্ষিক।,পরে সাংবাদিকদেরকে শ্রম আইনের আওতায় আনা হয় এবং তাদের শ্রমিক হিসেবে সংজ্ঞায়িত করা হয়।,সংসদে আসা নতুন আইনটি পাস হলে গণমাধ্যমকর্মীরা শ্রমিকের পরিবর্তে গণমাধ্যমকর্মী হিসেবে অভিহিত হবেন।,দ্য নিউজপেপার এমপ্লয়িজ (চাকরির শর্তাবলী) আইনে সাংবাদিক, প্রেস শ্রমিক ও প্রেস কর্মচারীদের চাকরির শর্ত, আর্থিক বিষয় ও অন্যান্য সুযোগ-সুবিধা নির্ধারণ করা ছিল।,সরকার ওই আইনকে রহিত করে সব শ্রমিকের জন্য ২০০৬ সালে ‘শ্রম আইন’ প্রণয়ন করে, যাতে সংবাদপত্রের সাংবাদিক, প্রেস শ্রমিক ও প্রেস কর্মচারীদের বিষয়গুলোও অন্তর্ভুক্ত করা হয়।,Copyright © 2022, bdnews24",bn,2023-01-8 11:55:00+06:00
Bdnews24,ভুল করলেও আলিসনকে দোষ দিতে নারাজ লিভারপুল কোচ,sport,https://bangla.bdnews24.com/sport/6v8b1os53q," ,অ্যানফিল্ডে গত শনিবারের ম্যাচটি ২-২ গোলে ড্র হয়। শুরুতে পিছিয়ে যাওয়ার পর দ্বিতীয়ার্ধের শুরুতে দারউইন নুনেস ও মোহামেদ সালাহর গোলে এগিয়ে যায় লিভারপুল। উলভারহ্যাম্পটনের দুই গোলদাতা গন্সালো গেয়াদিস ও হোয়াং হি-চ্যান। ,উলভারহ্যাম্পটনের ২৬তম মিনিটের প্রথম গোলটিতে আলিসন করে বসেন মস্ত বড় ভুল। সতীর্থের ব্যাক পাস থেকে বল পেয়ে ক্লিয়ার না করে পাস দিতে শট নেন, যা সরাসরি চলে যায় বক্সের মধ্যে থাকা গেয়াদিসের এর কাছে। সুযোগ হাতছাড়া না করে দলকে ১-০ ব্যবধানে এগিয়ে দেন তিনি। ,হোয়াং হি-চ্যানের গোলেও দায় আছে সাবেক নাপোলি গোলরক্ষকের। দক্ষিণ কোরিয়ার এই ফরোয়ার্ডের শট আহামরি ছিল না। কিন্তু আলিসনের বাহুর নিচ দিয়ে ঠিকানা খুঁজে নেয়। ,তবে ম্যাচ শেষে আলিসনকে আগলে রাখলেন ক্লপ। আইটিভি স্পোর্টের সঙ্গে আলাপচারিতায় জার্মান কোচ বলেন, প্রতিপক্ষ যথেষ্ট ভালো খেলে তাদের চাপে ফেলে দিয়েছিল। ,“(দ্বিতীয়) গোলটি হওয়া উচিত ছিল না, তবে আমরা সবাই জানি যে, আলি (আলিসন) কতবার আমাদের বাঁচিয়েছে। এর আগেও তারা (উলভারহ্যাম্পটন) পাল্টা আক্রমণ করেছিল।” ,“(আদামা) ত্রাওরে যখন বল পায়, সবসময়ই তা বিপজ্জনক হয়, আমরা তা দেখতে পাচ্ছিলাম। দারুণ একটি গোলে আমরা সমতা টেনেছিলাম, তারা লড়াই বজায় রেখেছিল এবং আমাদের খুব সমস্যায় ফেলে দিয়েছিল।”,Copyright © 2022, bdnews24",bn,2023-01-8 11:56:00+06:00
Bdnews24,বগুড়ায় বিএনপির সাবেক ২ নেতার মনোনয়ন বাতিল,samagrabangladesh,https://bangla.bdnews24.com/samagrabangladesh/5ft3mhb52f,"বগুড়ার দুটি আসনের উপ-নির্বাচনে ১১ প্রার্থীর মনোনয়নপত্র বাতিল করা হয়েছে; এর মধ্যে আলোচিত বিএনপি দুই নেতাও রয়েছেন।   ,মনোনয়নপত্র যাচাই-বাছাইয়ের শেষ দিনে বগুড়া জেলা রিটার্নিং কর্মকর্তা ও জেলা প্রশাসক সাইফুল ইসলাম জানান, “বগুড়ার দুটি আসনের উপ-নির্বাচনে মনোনয়ন যাচাই-বাছাইয়ে মোট ২২ জনের মধ্যে ১১ প্রার্থীর মনোনয়নপত্র বাতিল হয়েছে।”,এর মধ্যে বগুড়া-৪ আসনের পাঁচজন এবং বগুড়া-৬ আসনের ছয়জন প্রার্থী রয়েছেন। দুটি আসনেই বাদ পড়েছেন সামাজিক যোগাযোগমাধ্যমে আলোচিত কন্টেন্ট ক্রিয়েটর আশরাফুল হোসেন আলম ওরফে হিরো আলম।,বগুড়া-৪ আসনের বাতিল হওয়া প্রার্থীরা হলেন- স্বতন্ত্র প্রার্থী গোলাম মোস্তফা, ইলিয়াস আলী, বিএনপির সাবেক নেতা কামরুল হাসান সিদ্দিকী জুয়েল, আব্দুর রশিদ ও আশরাফুল হোসেন আলম ওরফে হিরো আলম। ,বগুড়া-৬ আসনে বাংলাদেশ কংগ্রেসের প্রার্থী মনসুর রহমান, বিএনপির সাবেক নেতা স্বতন্ত্র প্রার্থী সরকার বাদল, আব্দুল মান্নান আকন্দ, সৈয়দ কবির আহম্মেদ মিঠু, হিরো আলম ও রাকিব হাসান।,জেলা প্রশাসন সূত্র বলছে, হলফনামায় দেওয়া তথ্যে নানা রকম গড়মিল থাকায় প্রার্থীদের মনোনয়ন বাতিল করা হয়েছে। এর মধ্যে প্রার্থীদের দেওয়া এক শতাংশ ভোটার তালিকা যাচাই করে একাধিক ব্যক্তির সমর্থন পাওয়া যায়নি। ,জেলা রিটার্নিং কর্মকর্তা সাইফুল ইসলাম বলেন, আশরাফুল হোসেন আলম ওরফে হিরো আলমের দুই আসনেই এক শতাংশ ভোটার তালিকায় গড়মিল পাওয়া গেছে। সেখানে কয়েকজন ভোটারের সমর্থন না পাওয়ায় মনোনয়ন বাতিল করা হয়। একই রকম গড়মিল বাতিল হওয়া অন্য প্রার্থীদের তথ্যেও পাওয়া গেছে। ,মনোনয়ন নিয়ে কারও আপত্তি থাকলে তিনি আপিল করতে পারবেন।,বিএনপির ছেড়ে দেওয়া আসনে উপ-নির্বাচনে প্রার্থী হয়ে আলোচনার জন্ম দিয়েছিলেন দলটির সাবেক দুই নেতা ও জনপ্রতিনিধি। ,এর মধ্যে বগুড়া-৪ (কাহালু-নন্দীগ্রাম) আসন থেকে স্বতন্ত্র প্রার্থী হিসেবে মনোনয়নপত্র দাখিল করেছিলেন নন্দীগ্রাম পৌরসভার সাবেক মেয়র কামরুল হাসান সিদ্দিকী। ,আর বগুড়া-৪ (সদর) আসন থেকে স্বতন্ত্র প্রার্থী হয়েছিলেন শাহজাহানপুর উপজেলা পরিষদের সাবেক চেয়ারম্যান সরকার বাদল।,কামরুল হাসান সিদ্দিকী নন্দীগ্রাম পৌর বিএনপির সাবেক সহসভাপতি এবং বিএনপির সমর্থনে দুইবারের নির্বাচিত মেয়র। তবে এখন তিনি দলের কোনো পদে নেই।,অপরদিকে সরকার বাদল অবিভক্ত সদর উপজেলা বিএনপির সভাপতি ছিলেন। পরে সদর উপজেলা ভেঙে শাহজাহানপুর উপজেলাকে আলাদা করা হয়। তখন তিনি বিএনপির সমর্থনে সেখান থেকে উপজেলা পরিষদের চেয়ারম্যান নির্বাচিত হন। তিনিও এখন আর বিএনপির কোনো পদে নেই।,মনোনয়ন বাতিলের পর সাবেক বিএনপি নেতা সরকার বাদল বলেন, “এটা একটা ষড়যন্ত্র। আমি নির্বাচন কমিশনে আপিল করবো, না হলে উচ্চ আদালতে যাব।”,সাবেক বিএনপি নেতা কামরুল হাসান সিদ্দিকী জুয়েলও আপিল করবেন বলে জানিয়েছেন।,কামরুল হাসান সিদ্দিকী এবং সরকার বাদল দুজনের কেউ আর বিএনপিতে নেই বলে জানিয়েছিলেন বগুড়া জেলা বিএনপির সাধারণ সম্পাদক আলী আজগর হেনা।,তিনি বলেন, “তাদের দুজনকে অনেক আগেই দল থেকে বহিষ্কার করা হয়েছে। তাদের সঙ্গে বিএনপির কোনো সম্পর্ক নেই।”,চার বছর পর গত ১০ ডিসেম্বর সরকারবিরোধী আন্দোলনের মধ্যে সংসদ থেকে বেরিয়ে যাওয়ার সিদ্ধান্ত নেয় বিএনপি; যার অংশ হিসেবে বগুড়া-৪ এবং বগুড়া-৬ আসনের সংসদ সদস্যসহ ছয়জন পদত্যাগ করেন। এর মধ্যে একজন সংরক্ষিত মহিলা সদস্য।,নির্বাচন কমিশনের ঘোষিত তফসিল অনুযায়ী, পাঁচটি সংসদীয় আসনে উপ-নির্বাচনের ভোট হবে আগামী ১ ফেব্রুয়ারি।,Copyright © 2022, bdnews24",bn,2023-01-8 12:03:00+06:00
Bdnews24,জার্মানিতে হামলার পরিকল্পনা করছেন সন্দেহে এক ইরানি গ্রেপ্তার,world,https://bangla.bdnews24.com/world/jyr43r8s35,"জার্মানিতে রাসায়নিক হামলার পরিকল্পনা করছিলেন সন্দেহে ৩২ বছর বয়সী ইরানের এক নাগরিককে গ্রেপ্তার করেছে পুলিশ।,নর্থ রাইন-ওয়েস্টফালিয়া পুলিশের পক্ষ থেকে রোববার এক বিবৃতিতে বলা হয়, ওই ব্যক্তি মারাত্মক বিষাক্ত সায়ানাইড ও রিসিন ব্যবহার করে ‘গুরুতর অপরাধ সংগঠনের’ পরিকল্পনা করছিলেন।,জার্মান পুলিশ হুয়া অঞ্চলে ওই ব্যক্তির ক্যাসতর্প-রাউক্সেলের বাড়িতে অভিযান চালিয়ে বিষাক্ত ওই পদার্থগুলো উদ্ধার করে।,ক্যাস্টর-অয়েল গাছের বীজের নির্যাস থেকে তৈরি মারাত্মক বিষাক্ত রাসিনকে জৈবিক অস্ত্র হিসেবে ব্যবহৃত হয়। ,এ পরিকল্পনায় জড়িত সন্দেহে আরো এক ব্যক্তিকে গ্রেপ্তার করা হয়েছে। তারা দুইজনই পুলিশি হেফাজতে রয়েছেন। ,জার্মানির সংবাদ সংস্থা ডিপিএ জানায়, সুরক্ষা পোশাক পরে বেশ কয়েকজন জরুরি সেবা কর্মী ঘটনাস্থলে গিয়ে বিষাক্ত ওই পদার্থগুলো উদ্ধার করেন। ,বিষয়টি নিয়ে এখনো তদন্ত চলছে।,Copyright © 2022, bdnews24",bn,2023-01-8 12:14:00+06:00
Bdnews24,রি-এজেন্টের অভাবে তাজউদ্দীন মেডিকেলে ৮ ধরনের পরীক্ষা বন্ধ,samagrabangladesh,https://bangla.bdnews24.com/samagrabangladesh/cgwl53o2pp,"রি-এজেন্টের অভাবে প্রায় এক বছর ধরে গাজীপুরের শহীদ তাজউদ্দীন আহমদ মেডিকেল কলেজ হাসপাতালে বন্ধ রয়েছে আট ধরনের পরীক্ষা। ফলে রোগীদের যেমন ভোগান্তি বেড়েছে তেমনি বেড়েছে চিকিৎসা ব্যয়। ,হাসপাতালের প্যাথলজি বিভাগের টেকনোলজিস্ট মোমেন হোসেন মোল্লা বলেন, রি-এজেন্ট না থাকায় তারা সিরাম ইলেকট্রোলাইট, ট্রপোনিন-আই, টিএসবি, টি-৩ ও টি-৪, এফএসএইচ, এইচবিএ-ওয়ান সি, এলএইচসহ গুরুত্বপূর্ণ আটটি পরীক্ষা করতে পারছেন না প্রায় এক বছর ধরে। ,এর আগে বিষয়টি কর্তৃপক্ষকে জানালে যৎসামান্য রি-এজেন্ট ক্রয় করায় তা দিয়ে কয়েকটি পরীক্ষা এক মাস চলে। কিন্তু এরপর সেই আগের অবস্থা। এখনও এ সমস্যার সমাধান হয়নি। ,টেকনোলজিস্ট মোমেন বলেন, হাসপাতালে ট্রপোনিন পরীক্ষার জন্য ৩০০ টাকা এবং ইলেকট্রোলাইট পরীক্ষার জন্য ২০০ টাকা, এইচবিএ-ওয়ান সির জন্য ২৫০, টি-৩ ও টি-৪ এর জন্য ২০০-৩০০ টাকা করে নেন। ,“কিন্তু বাইরে এসব পরীক্ষার জন্য যথাক্রমে ১৩০০ টাকা, ১০০০ টাকা, ১১০০ টাকা এবং ১০০০-১২০০ টাকা করে নেওয়া হচ্ছে বলে জেনেছি।” ,সম্প্রতি বাবার চিকিৎসা করাতে এই হাসপাতালে গিয়েছিলেন গাজীপুর মহানগরের ভোগড়া এলাকার মাসুদ রানা। চিকিৎসক তার বাবাকে ট্রপোনিন ও ইলেক্টলাইট পরীক্ষা করতে বলেন। ,কিন্তু হাসপাতালে এ পরীক্ষা করাতে গেলে তাকে জানানো হয়েছে পরীক্ষাগুলো বর্তমানে বন্ধ রয়েছে। ফলে বাধ্য হয়ে পাশে থাকা বেসরকারি একটি ল্যাবে বেশি মূল্যে তার পরীক্ষাগুলি করাতে হয়েছে। ,এ ছাড়া বেলা ১২টার পরে হাসপাতালে পরীক্ষার জন্য কোন নমুনাও নেওয়া হয় না। ফলে তখনও পরীক্ষার জন্য তাদের বাইরে ছুটতে হয়। এতে টেনশন, সময় ও পরীক্ষা খরচ বেড়ে যায় রোগীদের। ,একই সংকটের কথা বলেন, গাজীপুর সদরের পিরুজালী গ্রামের জনয়ব বেগমও। তিনিও পাশের ডায়াগনস্টিক সেন্টার থেকে বেশি ফি দিয়ে ইলোক্টোলাইট পরীক্ষা করেছেন। ,টেকনোলজিস্ট মোমেন বলেন, অনেক নমুনা পরীক্ষার জন্য বেশ সময় দরকার হয়। তাই দুপুর সাড়ে ১২টার পরে কোন নমুনা পরীক্ষার জন্য নেওয়া হয় না। ,হাসপাতালের পরিচালক তপন কান্তি সরকার জানান, এসব পরীক্ষার রি-এজেন্টের দাম প্রচুর। রি-এজেন্ট কেনার জন্য তাদের পর্যাপ্ত বাজেটও নেই। ইচ্ছা করলেও নিজেদের পক্ষে কেনা সম্ভব হয় না। এজন্য টেন্ডার দিতে হয়। ,তিনি বলেন, “রি-এজেন্ট কেনার জন্য মন্ত্রণালয় থেকে যে বাজেট দেওয়া হয় তা দিয়ে সারা বছর চলার মতো রি-এজেন্ট কেনা সম্ভব হয় না।” ,আবারো বাজেট বরাদ্দের জন্য অধিদপ্তরে আবেদন করা হয়েছে। হয় জানুয়ারি শেষে বা ফেব্রুয়ারির প্রথম সপ্তাহে রি-এজেন্ট কেনার ব্যবস্থা হবে। তখন ওইসব পরীক্ষা করা সম্ভব হবে বলে জানান তিনি।,Copyright © 2022, bdnews24",bn,2023-01-8 11:25:00+06:00
Bdnews24,‘আমি যে কোনো আর্জেন্টাইনের স্বপ্নের জায়গায় আছি’,sport,https://bangla.bdnews24.com/sport/gime26qg6g," ,স্কালোনির হাত ধরেই ঘুচেছে বিশ্বকাপে আর্জেন্টিনার ৩৬ বছরের শিরোপা খরা। গত মাসে কাতার বিশ্বকাপের ফাইনালে ফ্রান্সকে হারিয়ে নিজেদের তৃতীয় শিরোপা জয়ের স্বাদ পায় আলবিসেলেস্তেরা। ,আর্জেন্টিনার সঙ্গে স্কালোনির চুক্তির মেয়াদ শেষ হয় গত ৩১ ডিসেম্বর। বিশ্বকাপের আগে গত সেপ্টেম্বরে এএফএ সভাপতি ক্লাদিও তাপিয়া টুইট করে বলেছিলেন, স্কালোনিকে ২০২৬ আসর পর্যন্ত রেখে দিতে চান তারা। বিশ্বকাপ জয়ের পর তিনি জানান, নতুন চুক্তির ব্যাপারে দুই পক্ষ মৌখিকভাবে রাজি হয়েছে। ,বিশ্বকাপ জেতায় স্কালোনিকে শনিবার বীরোচিত সংবর্ধনা দেয় তার খেলোয়াড়ী জীবনের সাবেক ক্লাব রিয়াল মায়োর্কা। সেখানে ভবিষ্যৎ প্রসঙ্গে কথা বলেন ৪৪ বছর বয়সী কোচ। যদিও চুক্তির ব্যাপারে বিস্তারিত কিছু বলেননি তিনি। ,""আমি যে কোনো আর্জেন্টাইনের স্বপ্নের জায়গায় আছি। আমরা এটি (চুক্তি নবায়ন) নিয়ে কাজ করছি। বিশ্বকাপ জয়ের পর আমি অবিশ্বাস্য জায়গায় আছি।” ,২০১৪ বিশ্বকাপ ফাইনাল ও পরের দুই বছরের দুটি কোপা আমেরিকার ফাইনালে হারের পর ২০১৮ বিশ্বকাপের শেষ ষোলো থেকে বিদায়-ওই সময়ের এলোমেলো দলটির হাল ধরেছিলেন স্কালোনি। প্রথমে অন্তর্বর্তীকালীন কোচ হিসেবে এবং পরের বছর স্থায়ী চুক্তিতে। ,এর আগে যার কখনও কোনো দলের প্রধান কোচ হিসেবে কাজ করার অভিজ্ঞতা ছিল না, তার হাতে আর্জেন্টিনা দলের মতো এত বড় দায়িত্ব দেওয়ায় তখন সমালোচনাও হয়েছিল অনেক। ,সেই স্কালোনির কোচিংয়েই ২০২১ সালে কোপা আমেরিকা জেতে আর্জেন্টিনা, শেষ হয় আন্তর্জাতিক ফুটবলে দেশটির ২৮ বছরের শিরোপা খরা। পরে ইউরো চ্যাম্পিয়ন ইতালিকে হারিয়ে স্কালোনির দল জিতে নেয় ফিনালিস্সিমা নামের আরেকটি ট্রফি। সবচেয়ে বড় সাফল্যটা আসে কাতারে, বিশ্বকাপ জয়।,Copyright © 2022, bdnews24",bn,2023-01-8 12:08:00+06:00
Bdnews24,কালীগঞ্জে ক্ষেত থেকে স্কুল শিক্ষকের লাশ উদ্ধার,samagrabangladesh,https://bangla.bdnews24.com/samagrabangladesh/17hffgpo5d,"ঝিনাইদহের কালীগঞ্জ উপজেলার একটি ক্ষেত থেকে স্কুল শিক্ষকের মরদেহ উদ্ধার করেছে পুলিশ।,রোববার সকাল ১১টার দিকে কালীগঞ্জ-কোটচাঁদপুর সড়কের ঈশ্বরবা গ্রামের জামতলা মাঠ থেকে শিক্ষকের মরদেহ উদ্ধার করা হয় বলে জানান কালীগঞ্জ থানার ওসি আব্দুর রহিম মোল্ল্যা।,নিহত তাপস কুমার বিষ্ণু উপজেলার গোপালপুর এলাকার সুনীল কুমার বিষ্ণুর ছেলে। ৫৫ বছরের চাঁচড়া মাধ্যমিক বিদ্যালয়ের সহকারি শিক্ষক। ,তাপসের ভাই বিদ্যুৎ কুমার বিষ্ণু জানান, তার ভাই দীর্ঘদিন মানসিক রোগে ভুগছিলেন। শনিবার দুপুর থেকে তাকে খুঁজে পাওয়া যাচ্ছিল না। তাই রোববার সকালে ভাইকে খুঁজতে তিনি কালীগঞ্জ শহরে আসেন।,এরপর ঈশ্বরবা গ্রামের ক্ষেতে একজনের লাশ পড়ে থাকার খবর পেয়ে তিনি ঘটনাস্থলে পৌঁছে ভাইয়ের লাশ শনাক্ত করেন।,স্থানীয়দের বরাতে ওসি আব্দুর রহিম জানান, শনিবার রাত থেকে ওই ব্যক্তি ঈশ্বরবা জামতলা এলাকায় ঘুরাফেরা করছিলেন।বিভিন্ন দোকানে চা-নাস্তাও খেয়েছেন। কিন্তু রাত ৯টার পর থেকে তাকে আর এলাকায় দেখা যায়নি।,পরে রোববার সকালে ক্ষেতে সেচের পানি দিতে গিয়ে কাঁদার মধ্যে তার লাশ পড়ে থাকতে দেখে পুলিশকে খবর দেয় স্থানীয়রা।,মরদেহ উদ্ধার করে ময়নাতদন্তের জন্য ঝিনাইদহ সদর হাসপাতাল মর্গে পাঠানো হয়েছে। ময়নাতদন্তের রিপোর্ট পাওয়া গেলে তার মৃত্যুর কারণ জানা যাবে বলে ওসি।,Copyright © 2022, bdnews24",bn,2023-01-8 12:19:00+06:00
Bdnews24,‘অ্যাডভেঞ্চার অব সুন্দরবন’ সিনেমার প্রচারে পরীমনি,glitz,https://bangla.bdnews24.com/glitz/bb9h6xll5p,"স্বামী অভিনেতা শরীফুল রাজের সঙ্গে দাম্পত্য কলহের নানা আলোচনাকে পাশ কাটিয়ে চিত্রনায়িকা পরীমনি মনোযোগ দিয়েছেন তার মুক্তিপ্রতীক্ষিত সিনেমা ‘অ্যাডভেঞ্চার অব সুন্দরবন’-এর প্রচারে।,‘অ্যাডভেঞ্চার অব সুন্দরবন’ মুক্তি পাবে আগামী ২০ জানুয়ারি। মুক্তির তারিখকে সামনে রেখে সিনেমার প্রচারে পরীমনি এখন দারুণ ব্যস্ত। এ কাজে খোশমেজাজে তাকে পাওয়া গেছে ঢাকার বিএফ শাহীন স্কুল ও যমুনা ফিউচার পার্কের ওয়ার্ল্ড প্লে জোনের বাচ্চাদের সঙ্গে।,শিশুদের ভ্রমণের গল্প নিয়ে লেখক অধ্যাপক মুহম্মদ জাফর ইকবালের উপন্যাস ‘রাতুলের রাত রাতুলের দিন’ অবলম্বনে নির্মিত হয়েছে সিনেমাটি।,এ সিনেমায় পরীমনির সঙ্গে জুটি বেঁধেছেন অভিনেতা সিয়াম আহমেদ। এছাড়া অভিনয়ে আছেন শহীদুল আলম সাচ্চু, আজাদ আবুল কালাম, কচি খন্দকার, আশিষ খন্দকার, আবু হুরায়রা তানভীরসহ একঝাঁক শিশুশিল্পী।,শুক্রবার পরীমনি তার এ সিনেমার প্রচার কাজে গিয়েছিলেন যমুনা ফিউচার পার্কের ওয়ার্ল্ড প্লে জোনে। সাথে ছিলেন পরিচালক আবু রায়হান জুয়েল, অভিনেতা শহীদুল আলম সাচ্চু ও শিশু শিল্পীরা। প্লে জোনে উপস্থিত শিশুদের হাতে ক্লাস রুটিন কার্ড, কলমসহ বিভিন্ন উপহার তুলে দেন ঢাকাই সিনেমায় আলোচিত এই নায়িকা।,এর আগে এ টিম গিয়েছিল ঢাকার বিএফ শাহীন স্কুলে। সেখানে শিক্ষার্থীদের সঙ্গে ‘আনন্দ’ মুহূর্তের একটি ভিডিও ফেইসবুক ওয়ালে পোস্ট করে পরীমনি লিখেছেন “দেখা হবে সিনেমা হলে।”,‘শট বাই শট’ প্রযোজিত এ সিনেমায় দেখা যাবে সুন্দরবনে নৌবিহারে গিয়ে একদল শিশুর ডাকাতদের কবলে পড়ে। তারপর তাদের উদ্ধারেরর রোমাঞ্চকর সব ঘটনা তুলে ধরবে ‘অ্যাডভেঞ্জার অব সুন্দরবন’।,এ সিনেমার জন্য প্রথমবার একটি গান লিখেছেন ড. জাফর ইকবাল। ইমন চৌধুরীর সংগীত ও সুরে ‘আয় আয় সব তাড়াতাড়ি’ শিরোনামে গানটি গেয়েছেন ইমন চৌধুরী ও জয়িতা।,‘সারেং ছাড়া জাহাজ চলে’ শিরোনামের আরেকটি গান মুক্তি দেওয়া হয়েছে ইউটিউবে। গানটি লিখেছেন প্রয়াত পুলিশ সুপার দেওয়ান লালন আহমেদ বাপ্পী। এটিই দেওয়ান লালনের লেখা শেষ গান বলে জানান ছবির নির্মাতা। ইমন চৌধুরীর সুর ও সংগীতে এ গানে কণ্ঠ দিয়েছেন শফি মণ্ডল।,সরকারি অনুদানের এ সিনেমাটির চিত্রনাট্য করেছেন জাকারিয়া সৌখিন।,Copyright © 2022, bdnews24",bn,2023-01-8 12:09:00+06:00
Bdnews24,,media_bn,https://bangla.bdnews24.com/media_bn/image/9js41c8g0h,"Copyright © 2022, bdnews24",bn,2023-01-8 12:35:00+06:00
Bdnews24,"ডিম পাহাড় থেকে ২০০ ফুট খাদে গাড়ি, হাসপাতালে স্বাস্থ্য কর্মকর্তার পরিবার",samagrabangladesh,https://bangla.bdnews24.com/samagrabangladesh/g3b357gl03,"বান্দরবানের আলীকদম উপজেলায় একটি প্রাইভেট কার নিয়ন্ত্রণ হারিয়ে পাহাড় থেকে নীচের খাদে পড়ে কয়েকজন আহত হয়েছেন।  ,রোববার সকালে কুয়াশার মধ্যে থানচি-আলীকদম সড়কের ডিম পাহাড়ের ১৮ কিলোমিটার এলাকায় এ দুর্ঘটনা ঘটে বলে আলিকদম থানার ওসি মো. নাছির উদ্দিন সরকার জানান।  ,তিনি জানান, গাড়িটি পাহাড় থেকে প্রায় ২০০ ফুট গভীরে খাদে পড়ে যায়। গাড়িটিতে স্বাস্থ্য মন্ত্রণালয়ের এক কর্মকর্তা ও তার পরিবারের সদস্যরা ছিলেন।,তারা হলেন- স্বাস্থ্য ও পরিবার পরিকল্পনা মন্ত্রণালয়ের অর্থ পরিচালক মো. নিয়াজুর রহমান (৫২), তার স্ত্রী জেনেফা রহমান নাসরিন (৪৮), ছেলে পার্থিব রহমান (২১), মেয়ে ফাইরুজ নাফিয়া (২১) ও চালক নূর নবী (৪২)।,ওসি বলেন, তারা থানচি থেকে আলীকদম যাচ্ছিলেন। দুর্ঘটনার খবর পেয়ে ফায়ার সার্ভিস ও সিভিল ডিফেন্সের সদস্যরা তাদের উদ্ধার করে আলিকদম উপজেলা স্বাস্থ্য কমপ্লেক্সে ভর্তি করে।,তাদের মধ্যে গুরুতর আহত দুজনকে চট্টগ্রাম মেডিকেল কলেজ হাসপাতালে পাঠানো হয়েছে বলে জানান তিনি।,Copyright © 2022, bdnews24",bn,2023-01-8 11:40:00+06:00
Bdnews24,তারেক-জোবায়দার সম্পত্তি ক্রোকের আদেশে সাদা দলের উদ্বেগ,politics,https://bangla.bdnews24.com/politics/im5ghxn9oy,"দুদকের মামলায় তারেক রহমান ও তার স্ত্রী জোবায়দা রহমানের সম্পত্তি ক্রোকের আদেশে উদ্বেগ প্রকাশ করেছে ঢাকা বিশ্ববিদ্যালয়ের সাদা দল।,বিএনপি-জামায়াত সমর্থক শিক্ষকদের এই সংগঠনের আহ্বায়ক অধ্যাপক মো.  লুৎফর রহমানের সই করা বিবৃতিতে শনিবার এই উদ্বেগ প্রকাশ করা হয়।,বিবৃতিতে বলা হয়, ২০০৭ সালে সেনা সমর্থিত তত্ত্বাবধায়ক সরকার খালেদা জিয়া ও তারেক রহমান এবং জিয়া পরিবারের বিরুদ্ধে ‘মিথ্যা ও বানোয়াট’ মামলা করেছিল। সেসব মামলায় ক্ষমতাসীন সরকার এই পরিবারকে ‘রাজনীতি থেকে নিশ্চিহ্ন করার অপকৌশলে’ মেতে ওঠেছে।,বৃহস্পতিবার বিএনপির ভারপ্রাপ্ত চেয়ারম্যান তারেক রহমান ও তার স্ত্রী জোবায়দা রহমানের স্থাবর-অস্থাবর সম্পত্তি ক্রোকের আদেশ দেয় আদালত; ক্যান্টনমেন্ট থানার ওসিকে ১৯ জানুয়ারির মধ্যে এর অগ্রগতি প্রতিবেদন দিতে নির্দেশ দেওয়া হয়।,আদালতের এমন সিদ্ধান্ত ‘সরকারের হীন কর্মকাণ্ডের’ অংশ বলে মন্তব্য করেন অধ্যাপক লুৎফুর।,বিবৃতিতে তিনি বলেন, “তত্ত্বাবধায়ক সরকার প্রতিষ্ঠার আন্দোলনে যখন সোচ্চার, তখন তা নস্যাৎ এবং নেতা-কর্মী ও জনসাধারণের মনোবল ভাঙতেই সরকারের ইংগিতে এই আদেশ এসেছে।,“অবিলম্বে ষড়যন্ত্রমূলক মিথ্যা মামলা, ফরমায়েশি আদেশ ও সম্পত্তি ক্রোকের রায় বাতিল করার দাবি জানাচ্ছি। সেই সঙ্গে নিজেদের রাজনৈতিক উদ্দেশ্য হাসিলের নিমিত্তে বিচার ব্যবস্থাকে ব্যবহার ও প্রশ্নবিদ্ধ করার অপকৌশল থেকে বিরত থাকার জন্য সরকারকে অনুরোধ করছি।”,Copyright © 2022, bdnews24",bn,2023-01-8 12:46:00+06:00
Bdnews24,অস্ট্রেলিয়ান ওপেন থেকে সরে দাঁড়ালেন ওসাকা,sport,https://bangla.bdnews24.com/sport/i463ox5eiz,"মেলবোর্নে ২০১৯ ও ২০২১ সালের চ্যাম্পিয়ন ওসাকা গত সেপ্টেম্বর থেকে ডব্লিউটিএ ট্যুরের কোনো ম্যাচ খেলেননি। চারবারের গ্র্যান্ড স্ল্যাম জয়ী জাপানের ২৫ বছর বয়সী এই তারকা র‍্যাঙ্কিংয়ে নেমে গেছেন ৪২ নম্বরে।,আগামী ১৬ জানুয়ারি শুরু অস্ট্রেলিয়ান ওপেন থেকে তার নাম প্রত্যাহার করে নেওয়ার কথা রোববার জানায় আয়োজকরা। নির্দিষ্ট কোনো কারণ অবশ্য জানানো হয়নি।,এর আগে মানসিক অবসাদের কারণে টেনিস থেকে বিরতি নিয়েছিলেন ওসাকা।,গত দুই দিনে অস্ট্রেলিয়ান ওপেন থেকে নাম প্রত্যাহার করে নেন ছেলেদের র‍্যাঙ্কিংয়ের শীর্ষ খেলোয়াড় ১৯ বছর বয়সী কার্লোস আলকারাস ও সাতবারের গ্র্যান্ড স্ল্যাম জয়ী ৪২ বছর বয়সী ভেনাস উইলিয়ামস। দুই জনই খেলতে পারবেন না চোটের কারণে।,Copyright © 2022, bdnews24",bn,2023-01-8 12:51:00+06:00
Bdnews24,আবার ৪ কৃষককে অপহরণের অভিযোগ ‘রোহিঙ্গা সন্ত্রাসীদের’ বিরুদ্ধে,samagrabangladesh,https://bangla.bdnews24.com/samagrabangladesh/0x4lxgke06,"আবারও কক্সবাজারের টেকনাফ উপজেলার চার কৃষককে অপহরণের অভিযোগ উঠেছে ‘রোহিঙ্গা সন্ত্রাসীদের বিরুদ্ধে।,শনিবার রাত ১০টার দিকে উপজেলার হ্নীলা লেচুয়াপ্রাং পাহাড়ি এলাকা থেকে তাদের অপহরণ করা হয় বলে জানান টেকনাফ মডেল থানার ওসি মো. আব্দুল হালিম।,অপহৃতরা হলেন- টেকনাফের হ্নীলা ইউনিয়নের ৬ নম্বর বড় লেচুয়াপ্রাং এলাকার মৃত আবুল হোসেনের ছেলে আব্দুস সালাম (৪৮), একই এলাকার ছৈয়দ হোসেন ওরফে গুরা মিয়ার ছেলে আব্দুর রহমান (৩২), রাজা মিয়ার ছেলে মুহিব উল্লাহ (১৫) এবং ফজলুল করিমের ছেলে আব্দুল হাকিম (৪০)।,রোববার হ্নীলা ইউনিয়ন পরিষদের চেয়ারম্যান রাশেদ মাহমুদ আলী অপহৃত কৃষক পরিবারের সদস্যদের বরাত দিয়ে সাংবাদিকদের বলেন, “রাতে পাহাড় থেকে বন্যহাতির দল ভুট্টা ক্ষেতে এসেছিল। তাদের পাহাড়ের দিকে তাড়িয়ে দিয়ে টং ঘরে এসে ঘুমিয়ে ছিলেন কৃষকরা। সেখান থেকে ১৫-২০ রোহিঙ্গা সন্ত্রাসী অস্ত্রের মুখে তাদের অপহরণ করে নিয়ে গেছে।”,দুপুরে ঘটনাস্থল পরিদর্শনের কথা জানিয়ে চেয়ারম্যান বলেন, “ক্ষেতে রক্তের দাগও দেখা যাচ্ছে।”,অপহৃত আব্দুস সালামের ছোট ভাই রফিকুল ইসলাম বলেন, “আমার বড় ভাইসহ স্থানীয় আরও তিন কৃষক প্রতিদিনের মত পাহাড়ে ক্ষেত পাহারা দিতে যান। সেখানে তারা ভুট্টা, ধান, শাকসবজিসহ বিভিন্ন ধরনের চাষাবাদ করেন।”,“পাহাড়ি হাতির ভয়ে তারা রাত জেগে পাহারা দেন। রাতে সেখান থেকে চারজনকে তুলে নিয়ে যায় রোহিঙ্গা সন্ত্রাসীরা। আমরা রাতেই খবর পাই। পরে পুলিশকে জানাই। তবে তাদের কোনো খোঁজ-খবর পাওয়া যায়নি।”,টেকনাফ মডেল থানার ওসি মো. আব্দুল হালিম বলেন, “আমরা আজ ফোর্স নিয়ে ঘটনাস্থল পরিদর্শন করেছি। তাদের উদ্ধারে অভিযান অব্যাহত রয়েছে।“,এর আগে হ্নীলা ইউনিয়নের ৪ নম্বর ওয়ার্ড থেকে তিন দফায় ১২ কৃষককে অপহরণ করেছিল রোহিঙ্গা সন্ত্রাসীরা। এদের মধ্যে কয়েকজন মুক্তিপণ দিয়ে ফিরেছিলেন। কাউকে ছেড়ে দেওয়া হয়েছে।,সর্বশেষ ১৮ ডিসেম্বর টেকনাফের বাহারছড়া ইউনিয়নের আটজনকে অপহরণ করা হয়েছিল। তারা প্রায় সাড়ে ছয় লাখ টাকা মুক্তিপণ দিয়ে তিন দিন পর ছাড়া পেয়েছিলেন বলে জানিয়েছিলেন পরিবারের সদস্যরা।,Copyright © 2022, bdnews24",bn,2023-01-8 12:54:00+06:00
Bdnews24,বিএনপির ২৭ দফা চলমান আন্দোলনেরই অংশ: খসরু,politics,https://bangla.bdnews24.com/politics/0ncjgs587i,"‘রাষ্ট্র কাঠামো মেরামতের রূপরেখা’ হিসেবে বিএনপির ২৭ দফা কর্মপরিকল্পনা দলটির চলমান আন্দোলনেরই অংশ বলে জানিয়েছেন আমীর খসরু মাহমুদ চৌধুরী।,রোববার দুপুরে জাতীয় প্রেস ক্লাবে এক আলোচনাসভায় বিএনপির স্থায়ী কমিটির এ সদস্য বলেন, “এটা বিএনপির দেশ পরিচালনার স্বার্থে, নিজের স্বার্থে, জনগণের স্বার্থে, রাষ্ট্রের স্বার্থে এই ২৭ দফা পূরণ করতে হবে। এখানে কোনো অপশন নাই। কারণ এই ২৭ দফা না করে আপনি রাষ্ট্র চালাতে পারবেন না।”,বাংলাদেশকে টিকিয়ে রাখার স্বার্থেই বিএনপির এগুলো বাস্তবায়ন করা উচিত বলেও মন্তব্য করেন তিনি।,টানা দুইবারের বেশি প্রধানমন্ত্রী পদে দায়িত্ব পালন না করার নিয়ম চালুসহ বর্তমান রাষ্ট্র ব্যবস্থা বদলে ফেলতে গত ১৯ ডিসেম্বর এই ২৭ দফা কর্মপরিকল্পনা তুলে ধরে বিএনপি, যেটিকে দলটি ‘রাষ্ট্র কাঠামো মেরামতের রূপরেখা’ বলছে।,এর মাধ্যমে রাষ্ট্রপতি, প্রধানমন্ত্রী ও মন্ত্রিসভার নির্বাহী ক্ষমতায় ভারসাম্য আনা, উচ্চ কক্ষের আইনসভা চালুসহ সংবিধানে গণভোট ব্যবস্থা পুনপ্রবর্তন এবং এক বছর বেকার ভাতা দেওয়ার কথা বলেছে দলটি।,রোববার এ ২৭ দফার ব্যাখ্যায় আমীর খসরু বলেন, “অনেকে বলছেন- রাস্তায় আন্দোলন করছি, আবার ২৭ দফা এনে এ সেমিনার কেন করতে হচ্ছে। আমরা কেন প্রত্যেক জেলায় গিয়ে বক্তৃতা দিচ্ছি। আমি আবারো বলছি- আমরা মানুষ যারা এখনও অনেকে একটা ধারণা নিচ্ছি যে ফ্যাসিস্ট যাবে, দুর্নীতিবাজ-দখলদার যাবে…সব ঠিক আছে। আমরা এরপরে কী লাভবান হব কি না।,“এজন্য ২৭ দফা আন্দোলনের অংশ। যারা এখানও অপেক্ষা করছে যে, আমরা আন্দোলনে যাব কি যাব না, আন্দোলনে অংশ নেব কি নেব না, এখানে ভবিষ্যতে সত্যিকার অর্থে কোনো দিকনির্দেশনা আছে কি না, আসলে কী হবে? এ জিনিসটা বুঝাতে হবে।”,তিনি বলেন, “তারেক রহমান সাহেবের ২৭ দফার পেছনে যে ভাবনাটা, যে দর্শনটা, সেটা আমাদেরকে আন্দোলনের পাশাপাশি বাংলাদেশের মানুষের কাছে নিয়ে যেতে হবে, তাদের মনোজগতে পৌঁছাতে হবে। বাংলাদেশের মানুষকে বোঝাতে হবে, এই ২৭ দফার মাধ্যমে আগামী দিনের বাংলাদেশ কী রকম দেখাবে?”,বিএনপির এ নেতা বলেন, “আমরা বলছি, বাংলাদেশ যে গভীর গর্তের মধ্যে ডুবে আছে, পড়ে আছে সেখান থেকে বের করে এনে, সেখানে থেকে ট্র্যাকে আনার জন্য ২৭ দফা। ওই গর্ত থেকে এনে আপনি যদি ট্র্যাকে বসাতে পারেন, তারপর আপনি দেশ পরিচালনা করতে পারবেন।”,জাতীয় প্রেস ক্লাবের তোফাজ্জল হোসেন মানিক মিয়া হলে ঢাকা মহানগর উত্তর ডক্টরস অ্যাসোসিয়েশন অব বাংলাদেশ (ড্যাব) ও বিএনপির মিডিয়া সেলের যৌথ আয়োজনে ‘বিএনপির ভারপ্রাপ্ত চেয়ারম্যান তারেক রহমানের ঘোষিত রাষ্ট্র কাঠামো মেরামতের রূপরেখার ব্যাখ্যা ও বিশ্লেষণ’ শীর্ষক আলোচনা সভায় বক্তব্য দেন আমীর খসরু।,২৭ দফার ব্যাখ্যায় তিনি বলেন, “একটি কল্যাণকর রাষ্ট্রের জন্য স্বাস্থ্য সেবা ও শিক্ষা অনেক বড় বিষয়। এখানে জিডিপির ৫ শতাংশ বরাদ্দ করার কথা বলা হয়েছে। এখন স্বাস্থ্য সেবায় ১ শতাংশের আশেপাশে ঘোরাঘুরি করছে এবং শিক্ষায় ১ শতাংশের নিচে। তার উপরে রয়েছে দুর্নীতি।”,তার অভিযোগ, “বিশ্বের যে মানদণ্ড, বাংলাদেশের প্রত্যেকটি নাগরিকের জন্য স্বাস্থ্য খাতে যে খরচটা করে তা আফগানিস্তানেরও নিচে। তাহলে বুঝতে পারছেন বর্তমানে স্বাস্থ্য খাতের অবস্থাটা কোথায় গিয়ে দাঁড়িয়েছে।”,বিএনপি আগামীতে ক্ষমতায় গেলে জনসাধারণের প্রাথমিক স্বাস্থ্য সেবা ও ‘প্রিভেন্টিভ হেলথ কেয়ারের’ বিষয়ে কী করবে তার রূপরেখা গ্রাম-উপজেলা পর্যায়ে জনগণের কাছে তুলে ধরতে ড্যাবের চিকিৎসকদের পরামর্শ দেন তিনি।,মেগা প্রকল্পে দুনীর্তি নিয়ে অভিযোগ করে তিনি বলেন, “এখন কী হচ্ছে? এখন আমাদের দেশের অধিকার হচ্ছে মেগা প্রজেক্ট করব আর চুরি করব, মেগা প্রজেক্ট করব আর বিদেশে টাকা পাচার করব, মেগা প্রজেক্ট করব আর পাঁচটা গাড়ি চালাব। একেকটা গাড়ির দাম দুই কোটি, তিন কোটি, চার কোটি টাকা। আমরা মেগা প্রজেক্ট করব নিজের দলের লোকজনের পকেট ভর্তি করার জন্য…।”,আলোচনাসভায় ২৭ দফার বিশ্লেষণ তুলে ধরেন মিডিয়া সেলের আহ্বায়ক জহির উদ্দিন স্বপন।,অনুষ্ঠানে রাষ্ট্রবিজ্ঞানী অধ্যাপক দিলারা চৌধুরী, জাহাঙ্গীরনগর বিশ্ববিদ্যালয়ের অধ্যাপক কামরুল আহসান, ঢাকা মহানগর দক্ষিণ বিএনপির ভারপ্রাপ্ত সভাপতি নবী উল্লাহ নবী, ড্যাবের সভাপতি অধ্যাপক হারুন আল রশিদ ও মহাসচিব অধ্যাপক আব্দুস সালাম, ঢাকা উত্তর ড্যাবের সভাপতি সরকার মাহবুব আহমেদ শামীম, মিডিয়া সেলের সদস্য কাদের গনি চৌধুরী,  কেন্দ্রীয় নেতা ডা. মোস্তাক রহিম স্বপন, ডা. বজলুল গনি ভুঁইয়া বক্তব্য দেন।,Copyright © 2022, bdnews24",bn,2023-01-8 13:24:00+06:00
Bdnews24,‘সিইএস’ প্রযুক্তি মেলায় ৫জি গেল কই?,tech,https://bangla.bdnews24.com/tech/8g72mh8xxy,"কোভিড নিয়ে যখন কঠিন অবস্থা তখনও আয়োজন চালিয়ে যাওয়া ‘সিইএস’ প্রযুক্তি মেলা এতোদিন বিবেচিত হয়েছে ‘৫জি কেন্দ্রীক এক বড় মিলনমেলা’ হিসেবে। তবে, এবারের আয়োজনে নানা পদের স্ক্রিন, গাড়ি ও স্মার্ট হোম-ভিত্তিক পণ্যের আধিক্যে ৫জি হয়ে গিয়েছে পেছনের বেঞ্চের বিষয়। ,প্রতিবেদন বলছে, এটি নিয়ে তেমন কথাও হয়নি আয়োজনে।,২০১৯ ও ২০২১ সালের ‘কি নোটে’ ৫জি সম্পর্কে প্রায় একই ধরনের বক্তব্য দিয়েছিলেন ভেরাইজন সিইও হ্যান্স ভেস্টবার্গ। সে সময় তিনি বলেন, ৫জি সম্ভবত বিভিন্ন জটিল সার্জারি, স্ব-চালিত গাড়ি, অগমেন্টেড রিয়ালিটি’সহ বেশ কিছু সংখ্যক প্রযুক্তির সম্ভাবনা সক্রিয় করে তুলতে পারে।,২০২২ সালের কি নোটে টি-মোবাইল সিইও মাইক সাইভার্টের বক্তব্য দেওয়ার কথা থাকলেও তিনি ওমিক্রনে আক্রান্ত হওয়ায় সেটি আর সম্ভব হয়ে ওঠেনি। তবে, ২০২৩ সালের বক্তব্যগুলোয় খুব কমই উঠে এসেছে ৫জি’র কথা।,এর কারণ কী? ৫জি-তে গ্রাহককে প্রতিশ্রুতি দেওয়া সকল সুবিধাই বাস্তবায়িত হয়েছে, বিষয়টি এমন নয়। আর এমন পরিস্থিতিও তৈরি হয়নি, যেখানে কেউ একটি পুরোপুরি স্বয়ং গাড়িতে চড়ে রোবটের মাধ্যমে সার্জারি করাতে যাবেন। সর্ব সাকুল্যে, এটি ৪জি নেটওয়ার্কের তুলনায় দ্রুতগতিতে কাজ করে।,শুরুতেই বলে রাখা ভালো, এর বিভিন্ন সুবিধার কথা শুনতে শুনতে অনেকেই বিরক্ত হয়ে পড়েছেন। আর এই ধরনের প্রযুক্তি নিয়ে কথা বলার বছরখানেক পর, সেটি নিয়ে কথা না বলার নজির আগেও মিলেছে সিইএস আয়োজনে। এর উদাহরণ হিসেবে ধরা যায়, ৩ডি হোম থিয়েটার।,আর ৫জি’র সংবাদযোগ্যতারও একটি নির্দিষ্ট সময়সীমা আছে। এটি যখন থেকে একটি প্রচলিত তারবিহীন প্রযুক্তি হয়ে উঠবে, এর পর থেকেই ‘৫জি নতুন কিছু’ এমন ধারণারও সমাপ্তি ঘটবে। তখন এটি কেবল ‘ওয়াইফাই না থাকলে গ্রাহকের ব্যবহৃত ইন্টারনেট’ হিসেবেই বিবেচিত হবে বলে প্রতিবেদনে উল্লেখ করেছে প্রযুক্তিবিষয়ক সাইট ভার্জ।,একটা সময় ছিল যখন বিভিন্ন কোম্পানির সিইও’রা জনসাধারণের পাশাপাশি নিজস্ব শেয়ারহোল্ডারদের কাছে ৫জি তুলে ধরতেন সম্ভাবনাময় বিষয় হিসেবে। ৫জি ছিল প্রেজেন্টেশনে বিক্রয়যোগ্য পণ্য। এটি এখন আর ‘বিশেষ সেবা’ নয়; বরং একে ডিফল্ট অপশন হিসেবেই (অন্তত যুক্তরাষ্ট্রে) ভেবে বসে আছেন অনেকে। এখন এই মেলার আয়োজক দেশটির সকল ফোনেই ৫জি সুবিধা থাকে। আর মধ্যমানের ৫জি অবশেষে যুক্তরাষ্ট্রের বেশিরভাগ অংশেই ছড়িয়ে পড়েছে।,ভার্জ বলছে, দেশটির কোনো ওয়্যারলেস স্টোরে নতুন ফোন কিনতে বা নতুন কোনো সেবায় সাইন আপ করতে গেলে ৫জি ডিভাইস বা পরিকল্পনা না কিনে ওই স্টোর থেকে বের হওয়া গ্রাহকের জন্য জটিলই হবে।,আর এখন বিভিন্ন ৫জি ফোন ও নেটওয়ার্ক হাতের নাগালে চলে আসার পরও তেমন কিছুই বদলায়নি। সম্ভবত, বিভিন্ন ওয়েব পেইজ তুলনামূলক দ্রুত লোড হয়। তবে, রোবট সার্জারির মতো বিষয়গুলোর ‘ছিটেফোঁটাও’ এখনও আসেনি। ,তবে, মূল বিষয় হলো, ৫জি এখনও প্রাথমিক পর্যায়ে আছে। এই প্রযুক্তি নিয়ে এতো আগ্রহ চাউর হলেও এটি পুরোপুরি বাস্তবায়িত হতে অনেক বছর লাগতে পারে বলে প্রতিবেদনে উল্লেখ করেছে ভার্জ।,ব্রডব্যান্ড ইন্টারনেটের যুগে ৫জি কেবলই প্রবেশ করেছে। আর এর ওয়্যারলেস ডেটা সম্পর্কিত বিভিন্ন কথাবার্তাও অনেকের কাছে বিরক্তিকর মনে হয়। সে কারণেই, এবারের আয়োজনে তুলনামূলক বেশি মনোযোগ দেওয়া হয়েছে স্ব-চালিত গাড়ি, অগমেন্টেড রিয়ালিটি এবং বিভিন্ন স্মার্ট শহর ও শিল্পে ‘আইওটি’ বাড়ানোর দিকে।,২০২২ সালের শেষ নাগাদ দুইজন নেটওয়ার্ক নির্বাহীর সঙ্গে কথা বলেছেন ভার্জের প্রতিবেদক। তারা বলেন, ব্যবহারকারীর কাছাকাছি চলমান বিভিন্ন নেটওয়ার্কের কার্যকারিতা নতুন সক্ষমতা তৈরিতে বড় ভূমিকা পালন করবে।,Copyright © 2022, bdnews24",bn,2023-01-8 13:26:00+06:00
Bdnews24,এ বছর হজের সুযোগ পাবেন সোয়া লাখ বাংলাদেশি: ধর্ম প্রতিমন্ত্রী,bangladesh,https://bangla.bdnews24.com/bangladesh/x24ajgk2rs,"করোনাভাইরাসের প্রকোপ অনেকটা কমে আসায় গতবারের তুলনায় দ্বিগুণ বাংলাদেশি এবছর হজের সুযোগ পেতে পারেন বলে জানিয়েছেন ধর্ম প্রতিমন্ত্রী ফরিদুল হক খান।  ,রোববার জাতীয় সংসদে টেবিলে উপস্থাপিত প্রশ্নোত্তরে জানান, চলতি বছর বাংলাদেশের জন্য সম্ভাব্য হজযাত্রীর কোটা ১ লাখ ২৭ হাজার ১৯৮ জন।,স্পিকার শিরীন শারমিন চৌধুরীর সভাপতিত্বে বিকালে সংসদের অধিবেশন শুরু হয়। প্রশ্নোত্তর টেবিলে উপস্থাপন করা হয়।,সংসদ সদস্য এম আবদুল লতিফের লিখিত প্রশ্নের জবাবে ধর্ম প্রতিমন্ত্রী জানান, ২০০৯ সালে বাংলাদেশের হজযাত্রীর কোটা ছিল ৫৮ হাজার ৬২৮ জন, যা ২০১৯ সালে বৃদ্ধি পেয়ে ১ লাখ ২৬ হাজার ৯২৩ জন হয়।,মহামারীর বিধিনিষেধের মধ্যে পরের দুই বছর হজ হয সীমিত পরিসরে। ২০২০ সালে কেবল সৌদি আরবে অবস্থানরত ১০ হাজার বিদেশিকে হজের সুযোগ দেওয়া হয়েছিল। ২০২১ সালে তা বেড়ে হয় ৬০ হাজার।,পরিস্থিতির উন্নতি হলে ২০২২ সালে কিছুটা বড় পরিসরে হজ হয়। বিশ্বের ১০ লাখ মুসলমান গতবছর হজে অংশ নেওয়ার সুযোগ পান, তাদের মধ্যে বাংলাদেশিদের কোটা ছিল ৬০ হাজার ১৪৬ জনের।,প্রতিমন্ত্রী বলেন, “সার্বিক বিবেচনায় ২০০৯ সাল থেকে ২০২৩ পর্যন্ত হজযাত্রীর কোটা ১৪৮% বৃদ্ধি পেয়েছে। যা বর্তমান সরকারের সাফল্যের একটি বড় মাইলফলক।”,Copyright © 2022, bdnews24",bn,2023-01-8 13:03:00+06:00
Bdnews24,"ঢাকায় এখন অনুমোদনহীন ক্লিনিক নেই, দাবি স্বাস্থ্যমন্ত্রীর",health,https://bangla.bdnews24.com/health/tq3vlvthdk,"ঢাকা মহানগরীতে অনুমোদিত বেসরকারি হাসপাতাল ও ক্লিনিকের সংখ্যা জাতীয় সংসদে জানিয়ে স্বাস্থ্যমন্ত্রী জাহিদ মালেক বলেছেন, অনুমোদনহীন কোনো ক্লিনিক এখন ঢাকায় ‘চালু নেই’।,রোববার জাতীয় সংসদে প্রশ্নোত্তর পর্বে স্বাস্থ্যমন্ত্রী এ কথা বলেন। স্পিকার শিরীন শারমিন চৌধুরীর সভাপতিত্বে বৈঠকের শুরুতে প্রশ্নোত্তর টেবিলে উপস্থাপন করা হয়।,আওয়ামী লীগের সংসদ সদস্য মোহাম্মদ হাবিব হাসানের প্রশ্নের জবাবে স্বাস্থ্যমন্ত্রী বলেন, ঢাকা মহানগরীতে বর্তমানে অনুমোদিত বেসরকারি হাসপাতাল ও ক্লিনিকের সংখ্যা ৪৮৪টি। সরকার অনুমোদিত বেসরকারি ক্লিনিকের নাম ও ঠিকানা স্বাস্থ্য অধিদপ্তরের ওয়েবসাইটের ‘বেসরকারি প্রতিষ্ঠান নিবন্ধন’ শীর্ষক লিংকে দেওয়া আছে। সেখানে সরকার অনুমোদিত বেসরকারি ক্লিনিকের নাম ও ঠিকানা সহজেই পাওয়া যাচ্ছে।,“অনুমোদনহীন বেসরকারি ক্লিনিকের সন্ধান পাওয়া গেলে আইন-শৃংখলা রক্ষাকারী সংস্থার সহযোগিতায় মোবাইল কোর্ট পরিচালনার মাধ্যমে ক্লিনিকের কার্যক্রম বন্ধ করাসহ বিধি মোতাবেক প্রয়োজনীয় ব্যবস্থা নেওয় হয়।”,১৯৮২ সালের মেডিকেল অ্যান্ড প্রাইভেট ক্লিনিকস অ্যান্ড ল্যাবরেটরিস অর্ডিন্যান্স অনুযায়ী, স্বাস্থ্য অধিদপ্তরের অনুমোদন ছাড়া কোনো হাসপাতাল, ক্লিনিক বা ডায়াগনেস্টিক সেন্টার চালানোর সুযোগ নেই।,করোনাভাইরাস মহামারীর মধ্যে ঢাকার রিজেন্ট হাসপাতালে চিকিৎসার নামে প্রতারণা ও জালিয়াতির ঘটনা উদ্ঘাটিত হওয়ার পর জানা গিয়েছিল, অনুমোদন ছাড়াই চলছিল ওই হাসপাতাল।,এরার ২০২০ সালের নভেম্বরে ঢাকার আদাবরের মাইন্ড এইড হাসপাতালে বরিশাল মহানগর পুলিশের সহকারী কমিশনার আনিসুল করিমকে পিটিয়ে হত্যার ঘটনার পর জানা যায়, ওই হাসপাতালও সেবা দেওয়ার অনুমোদন পায়নি।,এরপর সারা দেশে অনুমোদিত এবং অনুমোদনহীন বেসরকারি স্বাস্থ্যসেবা প্রতিষ্ঠানের তালিকা পাঠাতে বিভাগীয় পরিচালকদের নির্দেশ দেয় স্বাস্থ্য অধিদপ্তর। বিভাগীয় কার্যালয়গুলো পাঠানো তথ্য নিয়ে লাইসেন্সবিহীন ক্লিনিক-ডায়াগনস্টিক সেন্টারের একটি তালিকা তৈরি করে স্বাস্থ্য অধিদপ্তর।,ওই তালিকায় সারা দেশের ১১ হাজার ৯৪০টি হাসপাতাল, ক্লিনিক ও ডায়াগনেস্টিক সেন্টারের নাম আসে, যারা স্বাস্থ্য অধিদপ্তরের অনুমোদন এবং যথাযথ সুযোগ-সুবিধা ছাড়াই চিকিৎসা সেবা দিয়ে যাচ্ছিল সে সময়।,স্বাস্থ্য অধিদপ্তর সে সময় বলেছিল, ওই তালিকার মধ্যে ২ হাজার ৯১৬টি হাসপাতাল ও ক্লিনিক লাইসেন্সের জন্য কোনো আবেদনই করেনি। ৯ হাজার ২৪টি হাসপাতাল-ক্লিনিকের মধ্যে কোনো কোনোটি লাইসেন্সের জন্য আবেদন করে চিকিৎসা দেওয়া শুরু করলেও এখনও অনুমোদন পায়নি। আবার কোনো কোনোটির লাইসেন্সের মেয়াদ শেষ হয়ে গেছে, সেই অর্থে সেগুলোও অবৈধ।,অনুমোদনহীন যেসব চিকিৎসা সেবাকেন্দ্র তখন চিহ্নিত করা হয়েছিল, তার মধ্যে ৩ হাজার ৫৩৫টি ছিল ঢাকা বিভাগে, ২ হাজার ২৩২টি চট্টগ্রাম বিভাগে, ১ হাজার ৫২৩টি খুলনা বিভাগে, ১ হাজার ৪৩৮টি রাজশাহী বিভাগে, ১ হাজার ৯৯টি রংপুর বিভাগে, ৯৬৩টি ময়মনসিংহ বিভাগে, ৬০৩টি বরিশাল বিভাগে এবং ৫৪৬টি সিলেট বিভাগে।,ওই তালিকা হওয়ার পর গত বছর মে মাসে অভিযান চালিয়ে ১ হাজার ৬৪১টি অনুমোদনহীন হাসপাতাল, ক্লিনিক ও ডায়াগনস্টিক সেন্টার বন্ধ করে দেয় স্বাস্থ্য অধিদপ্তর। এরপর অগাস্টে আরেক দফা অভিযানে বন্ধ করা হয় অন্তত সাতশ প্রতিষ্ঠান, বিভিন্ন ক্লিনিককে জরিমানাও করা হয়।,এর বাইরেও বিভিন্ন সময়ে অভিযান চলে। এখন ঢাকায় আর কোনো স্বাস্থ্যকেন্দ্র অনুমোদন ছাড়া চলছে না বলেই স্বাস্থ্যমন্ত্রীর ভাষ্য। ,সংসদে আরেক প্রশ্নের জবাবে জাহিদ মালেক বলেন, “বেসরকারি হাসপাতাল ও ক্লিনিকসমূহ স্বাস্থ্য অধিদপ্তরের ব্যবস্থাপনায় নির্ধারিত পরিদর্শন টিম কর্তৃক নিয়মিত পরিদর্শন করা হচ্ছে। এ সময় অনিয়ম পরিলক্ষিত হলে বিধি মোতাবেক ব্যবস্থা গ্রহণ করা হয়ে থাকে। এছাড়াও কোনো সুনির্দিষ্ট অভিযোগ পাওয়া গেলে তদন্তসাপেক্ষে বেসরকারি হাসপাতাল ও ক্লিনিকসমূহের কর্তৃপক্ষের বিরুদ্ধে আইনানুগ ব্যবস্থা গ্রহণসহ নিবন্ধন বাতিল করা হয়।”,সংসদ সদস্য দিদারুল আলমের প্রশ্নের জবাবে স্বাস্থ্যমন্ত্রী জানান প্রতিটি বিভাগীয় শহরে একটি করে পূর্ণাঙ্গ ক্যান্সার হাসপাতাল প্রতিষ্ঠার প্রকল্প নিয়েছে সরকার, যেখানে শিশুসহ সব বয়সী ক্যান্সার রোগীদের রোগ নির্ণয় এবং চিকিৎসা সেবা নিশ্চিত করা সম্ভব হবে।,জাতীয় পার্টির সংসদ সদস্য আহসান আদেলুর রহমানের এক প্রশ্নের জবাবে স্বাস্থ্যমন্ত্রী বলেন, বেসরকারি হাসপাতাল ও ক্লিনিকে স্বাস্থ্য অধিদপ্তরের নির্ধারিত পরিদর্শন টিম নিয়মিত পরিদর্শন করে। পরিদর্শনকালে যদি কোনো ‘ভুয়া ডাক্তার’ পাওয়া যায়, তাৎক্ষণিকভাবে জেল ও জরিমানা করা হয়।,“ভুয়া ডাক্তারের বিষয়ে সুনির্দিষ্ট অভিযোগ পাওয়া গেলে তদন্ত সাপেক্ষে তার বিরুদ্ধে আইনানুগ ব্যবস্থা গ্রহণ করা হয় ইদানিং হাসপাতাল ও ক্লিনিকসমূহে মোবাইল টিমের ঘনঘন পরিদর্শন ও তৎপরতার কারণে ভুয়া ডাক্তারদের তৎপরতা কিছুটা কমে এসেছে।”,গতবছর সেপ্টেম্বরে স্বাস্থ্য অধিদপ্তর দেশের সব বেসরকারি হাসপাতাল, ক্লিনিক, ডায়াগনস্টিক সেন্টার এবং ব্লাড ব্যাংকের সাইনবোর্ডে তাদের লাইসেন্স নম্বর যুক্ত করার নির্দেশ দিয়েছিল। নির্দেশনা না মানলে সংশ্লিষ্টদের বিরুদ্ধে শান্তিমূলক ব্যবস্থা নেওয়া হবে বলেও সতর্ক করা হয়েছিল।,Copyright © 2022, bdnews24",bn,2023-01-8 13:27:00+06:00
Bdnews24,তিন সপ্তাহ ধরে সংজ্ঞাহীন থাইল্যান্ডের রাজকুমারী বজ্রকিটিয়াভা,world,https://bangla.bdnews24.com/world/vesac7dolw,"তিন সপ্তাহের বেশি সময় আগে হৃদরোগে আক্রান্ত হয়ে পড়ে যাওয়া থাইল্যান্ডের রাজার বড়মেয়ে রাজকুমারী বজ্রকিটিয়াভার জ্ঞান এখনো ফেরেনি বলে শনিবার থাই প্রাসাদের পক্ষ থেকে এক বিবৃতিতে জানানো হয়েছে।,মাইকোপ্লাজমা সংক্রমণের কারণে গত ১৫ ডিসেম্বর তিনি অজ্ঞান হয়ে যান বলেও ওই বিবৃতিতে জানানো হয়।,বলা হয়, ‘‘রাজকুমারীর সর্বশেষ অবস্থা বলতে গেলে বলতে হয়, তিনি এখনো অজ্ঞান হয়ে আছেন।,‘‘এ অবস্থায় তার হৃদযন্ত্র, ফুসফুস এবং কিডনির কার্যকারিতা ঠিক রাখতে সহায়তার জন্য চিকিৎসকরা প্রয়োজনীয় ওষুধ এবং যন্ত্রপাতি ব্যবহার করছেন। তাকে নিবিড় পর্যবেক্ষণে রাখা হয়েছে।”,৪৪ বছর বয়সের রাজকুমারী বজ্রকিটিয়াভাকে থাইল্যান্ডের সিংহাসনের সম্ভাব্য উত্তরাধিকারী বিবেচনা করা হয় বলে জানায় বার্তা সংস্থা রয়টার্স।,রাজকুমারী বজ্রকিটিয়াভা ১৫ ডিসেম্বর উত্তরপূর্বের নাখোঁ রাতচাসিমা প্রদেশে তার কুকুরদের একটি প্রতিযোগিতার অংশগ্রহণের জন্য প্রস্তুত করার সময় অসুস্থ হয়ে পড়েন। সঙ্গে সঙ্গে তাকে স্থানীয় একটি হাসপাতালে নিয়ে যাওয়া হয় এবং পরে হেলিকপ্টারে করে ব্যাংকক আনা হয়।,থাইল্যান্ডের রাজা মাহা ভাজিরালংকর্ণের তিন সন্তানের মধ্যে তিনি বড় এবং তার আনুষ্ঠানিক পদবী রয়েছে। দেশটির সংবিধান এবং রাজপরিবারের উত্তরাধিকার আইন অনুযায়ী তিনি থাইল্যান্ডের সিংহাসনের উত্তরাধিকার হওয়ার যোগ্য।,যদিও রাজা ভাজিরালংকর্ণ এখনো আনুষ্ঠানিকভাবে তার উত্তরসূরির নাম ঘোষণা করেননি।,বজ্রকিটিয়াভা রাজা ভাজিরালংকর্ণের প্রথম স্ত্রী রাজকুমারী সোমসাওয়ালীর মেয়ে। তার জন্ম ১৯৭৮ সালের ৭ ডিসেম্বর।,২০১৬ সালে রাজা ভাজিরালংকর্ণ তার বাবা প্রয়াত রাজা ভূমিবলের স্থলাভিষিক্ত হন। ভাজিরালংকর্ণ রাজা হওয়ার পর রাজকুমারী বজ্রকিটিয়াভা রাজার ঘনিষ্ঠ বৃত্তের অংশ হয়ে ওঠেন। রাজার ব্যক্তিগত নিরাপত্তায় নিয়োজিতদের মাঝে জ্যেষ্ঠ কর্মকর্তা করা হয় তাকে।,যুক্তরাষ্ট্রের দুটি বিশ্ববিদ্যালয় থেকে আইন বিষয়ে স্নাতকোত্তর ডিগ্রি অর্জন করেছেন রাজকুমারী বজ্রকিটিয়াভা। ২০১২ থেকে ২০১৪ সাল পর্যন্ত অস্ট্রিয়ায় থাইল্যান্ডের রাষ্ট্রদূত হিসেবেও নিযুক্ত ছিলেন তিনি।,ফিটনেস ধরে রাখার ব্যাপারে বেশ উৎসাহী থাই এই রাজকুমারী নারী অধিকারের ক্ষেত্রেও অনেক সোচ্চার। বিশেষ করে নারী বন্দিদের জন্য বিভিন্ন সময়ে নানা পদক্ষেপের পক্ষে কথা বলেছেন তিনি। বিশ্বের অন্য যেকোনো দেশের তুলনায় থাইল্যান্ডে নারী কারাবন্দি অনেক বেশি।,Copyright © 2022, bdnews24",bn,2023-01-8 13:52:00+06:00
Bdnews24,ওজন বাড়িয়ে ফেরা ফিলিপসকে ‘সবসময় ফিট’ চান কোচ,sport,https://bangla.bdnews24.com/sport/dukgkk920j," ,বিশ্বকাপে ইংল্যান্ড দলের সদস্য ছিলেন তিনি। সব মিলিয়ে বদলি হিসেবে খেলেন ৪০ মিনিট। গ্রীষ্মের দলবদলে লিডস ইউনাইটেড থেকে যোগ দেওয়ার পর এখনও সিটির শুরুর একাদশে কোনো ম্যাচে জায়গা হয়নি ২৬ বছর বয়সী এই ফুটবলারের। ,নতুন ক্লাবে নিজের জন্য কাজটা ফিলিপস আরও কঠিন করে তোলেন বিশ্বকাপ শেষে বাড়তি ওজন নিয়ে ফিরে। এজন্য ইংলিশ লিগ কাপে গত ২২ ডিসেম্বর লিভারপুলের বিপক্ষে জয়ের ম্যাচে তাকে দলের বাইরে রাখেন গুয়ার্দিওলা। প্রকাশ্যে সমালোচনাও করেন এই স্প্যানিশ কোচ। ,এফএ কাপের তৃতীয় রাউন্ডে রোববার বাংলাদেশ সময় রাত সাড়ে ১০টায় চেলসির বিপক্ষে খেলবে সিটি। এই ম্যাচের আগে সংবাদ সম্মেলনে ফিলিপসকে নিয়ে গুয়ার্দিওলা বলেন, যখন খেলা থাকবে না তখনও দলের সবাইকে পুরোপুরি ফিট থাকতে হবে। ,“এটা তার (ফিলিপসের) ভবিষ্যতের জন্য ভালো একটা শিক্ষা হতে পারে। আমি মনে করি, একজন ফুটবলারকে ১২ মাসই নিখুঁত হতে হবে; এমনকি ছুটির সময়েও।” ,“আপনি উপভোগ করতে পারেন এবং আপনি যা ইচ্ছা তাই করতে পারেন, তবে আপনাকে প্রস্তুত থাকতে হবে। কারণ, এই মানের খেলা খুব চাহিদাপূর্ণ। এই প্রস্তুত থাকাটাই আমাদের চাওয়া। প্রতি তিন দিন পর পর খেলতে হলে আপনাকে ফিট হতে হবে এবং আপনি যদি ফিট না হন তবে কিছুই নন। গত সপ্তাহে মানের দিক থেকে সে উন্নতি করেছে।” ,চলতি মৌসুমে এখন পর্যন্ত সব প্রতিযোগিতা মিলিয়ে পাঁচটি ম্যাচ খেলেছেন ফিলিপস। চেলসির বিপক্ষে না হলেও লিগে নিজেদের পরবর্তী ম্যাচে আগামী বৃহস্পতিবার সাউথহ্যাম্পটনের বিপক্ষে এই ইংলিশ ফুটবলার থাকতে পারেন শুরুর একাদশে, এমন ইঙ্গিত দিয়েছেন গুয়ার্দিওলা।,Copyright © 2022, bdnews24",bn,2023-01-8 13:53:00+06:00
Bdnews24,বিএনপির আন্দোলনে যোগ দিতে আরেক জোটের আত্মপ্রকাশ,politics,https://bangla.bdnews24.com/politics/h53r1tn4dl,"বিএনপির ডাকে ‘সরকার পতনের যুগপৎ আন্দোলনে’ যুক্ত হতে আত্মপ্রকাশ করেছে ১৫ সংগঠনের নতুন মোর্চা– ‘সমমনা গণতান্ত্রিক জোট’।,রোববার বিকালে গুলশানে বিএনপি চেয়ারপারসনের কার্যালয়ে এক অনুষ্ঠান থেকে এই জোটের আনুষ্ঠানিক ঘোষণা দেন এর প্রধান সমন্বয়ক বাংলাদেশ ইয়ুথ ফোরামের সভাপতি সাইদুর রহমান।,তিনি বলেন, “গণতন্ত্র পুনরুদ্ধার আন্দোলনে বিএনপির ১০ দফা সফল করার লক্ষ্যে রাষ্ট্র কাঠামো মেরামতে ২৭ দফা বাস্তবায়নে যুগপৎ আন্দোলনে অংশগ্রহণে জাতীয়তাবাদী আদর্শে বিশ্বাসী আমরা ১৫টি সংগঠন মিলে ‘সমমনা গণতান্ত্রিক জোট’ ঘোষণা করছি।,“এই কর্তৃত্ববাদী, দখলদার ফ্যাসিবাদী, নিশিরাতের ভোট চোর সরকারের বিরুদ্ধে বিএনপির ডাকা সকল কর্মসূচি যুগপৎভাবে আমরা সমমনা গণতান্ত্রিক জোট পালন করব।”,ইয়ুথ ফোরাম, জিয়া নাগরিক সংসদ, ডেমোক্রেটিক মুভমেন্ট, শহীদ জিয়া আইনজীবী পরিষদ, জাতীয়তাবাদী নাগরিক দল, বাংলাদেশ জাস্টিস পার্টি, সংবিধান সংরক্ষণ পরিষদ. গণতন্ত্র রক্ষা মঞ্চ, জাতীয়তাবাদী চালক দল, জাতীয়তাবাদী মুক্তিযুদ্ধ ’৭১, ঘুরে দাঁড়াও বাংলাদেশ, মুভমেন্ট ফর ডেমোক্রেসি, বাংলাদেশ ডেমোক্রেটিক কাউন্সিল, দেশ রক্ষা মানুষ বাঁচাও আন্দোলন ও বাংলাদেশ যুব ঐক্য পরিষদ রয়েছে নতুন এ জোটে।,বিএনপির স্থায়ী কমিটির সদস্য ইকবাল হাসান মাহমুদ টুকু এবং চেয়ারপারসনের উপদেষ্টা কাউন্সিলের সদস্য আমান উল্লাহ আমান উপস্থিত ছিলেন নতুন জোটের আত্মপ্রকাশ অনুষ্ঠানে।,জিয়া নাগরিক সংসদের মাইনুদ্দিন মজুমদার, ডেমোক্রেটিক মুভমেন্টের আজিজুল হাই সোহাগ, শহীদ জিয়া আইনজীবী পরিষদের আবু ইউসুফ সরকার, জাতীয়তাবাদী নাগরিক দলের পীরজাদা ওমর ফারুক, বাংলাদেশ জাস্টিস পার্টির নজরুল ইসলাম, সংবিধান সংরক্ষণ পরিষদের আতিকুর রহমান, গণতন্ত্র রক্ষা মঞ্চের মনোয়ার হোসেন বেগ, জাতীয়তাবাদী চালক দলের মো. শাহজাহান, জাতীয়তাবাদী মুক্তিযুদ্ধ ’৭১ এর আনসার আলী শিকদার, ঘুরে দাঁড়াও বাংলাদেশ এর খায়রুল হক আবেদ, বাংলাদেশ ডেমোক্রেটিক কাউন্সিলের বাহাদুর আহমেদ পিন্টু, দেশ রক্ষা মানুষ বাঁচাও আন্দোলনের টিপু সুলতান, যুব ঐক্য পরিষদের ওমর ফারুক অনুষ্ঠানে উপস্থিত ছিলেন।,‘সরকার পতনের যুগপত আন্দোলন’ জোরদারে ইতোমধ্যে ২০ দলীয় জোট বিলুপ্ত হয়ে ১১ দলীয় জোট এবং ‘সমমনা জাতীয়তাবাদী জোট’ নামে আলাদা দুটি জোট আত্মপ্রকাশ করেছে।,এর আগে বাম ও ডানপন্থি সাত দল নিয়ে গঠিত গণতন্ত্র মঞ্চও বিএনপির সাথে সরকার পতনের আন্দোলনের যুগপৎ কর্মসূচিতে আছে। এছাড়া বাম গণতান্ত্রিক জোট বিএনপির আগামী কর্মসূচিতে রাজপথে থাকার ঘোষণা দিয়েছে।,Copyright © 2022, bdnews24",bn,2023-01-8 14:08:00+06:00
Bdnews24,প্রকল্প এখন পাস না হলে ইভিএমে দেড়শ আসনে ভোট সম্ভবপর হবে না: রাশেদা,bangladesh,https://bangla.bdnews24.com/bangladesh/6elri8e8jq,"আগামী সংসদ নির্বাচনে দেড়শ আসনে ইভিএমে ভোট করার লক্ষ্য নিয়ে ৮ হাজার কোটি টাকার এক প্রকল্প সরকারকে দিয়েছে নির্বাচন কমিশন। তা এখনও পাস হয়নি। জানুয়ারির মধ্য ভাগের মধ্যে তা পাস না হলে আগামী বছরের জানুয়ারির সংসদ নির্বাচনে ইভিএম নিয়ে ইসির পরিকল্পনা বাস্তবায়ন সম্ভবপর হবে না বলে আভাস দিলেন নির্বাচন কমিশনার রাশেদা সুলতানা। ,রোববার আগারগাঁওয়ে নির্বাচন ভবনে সাংবাদিকদের প্রশ্নে ইভিএম প্রকল্প পাসের প্রক্রিয়ায় অগ্রগতি নিয়ে হতাশা প্রকাশ করে এই নির্বাচন কমিশনার বলেন, “ইভিএম প্রকল্প খুব একটা এগোচ্ছে বলে মনে হয় না। এটা আসলে খুব বেশি এগোয়নি।”,আগামী বছরের জানুয়ারির শুরুতে দ্বাদশ সংসদ নির্বাচন আয়োজনের প্রস্তুতি নিয়েছে নির্বাচন কমিশন। সেই নির্বাচনে ৩০০ আসনের অর্ধেকে ভোটগ্রহণ ইভিএমে করার পরিকল্পনা ইসির। ,১৫০ আসনে ইভিএমে ভোট করার লক্ষ্যে প্রায় দুই লাখ ইভিএম কেনা ও রক্ষণাবেক্ষণসহ আনুষঙ্গিক ব্যয়ের লক্ষ্যে ৮ হাজার কোটি টাকার প্রকল্প তৈরি করে গত ১৯ অক্টোবর পরিকল্পনা কমিশনে পাঠায় ইসি। তবে পরিকল্পনা কমিশন কিছু পর্যবেক্ষণ দিয়ে সেই প্রস্তাব ফেরত পাঠিয়েছিল। পরে প্রস্তাব সংস্কার করে ফের পাঠানো হয় পরিকল্পনা কমিশনে।,জানুয়ারির শুরুতে এই প্রকল্প সরকার পাস না করলে দেড়শ আসনে যন্ত্রে ভোটগ্রহণ করা যাবে না বলে আগে বলেছিলেন সিইসি কাজী হাবিবুল আউয়াল, রোববার তারই প্রতিধ্বনি তুললেন সহকর্মী রাশেদা। ,তিনি বলেন, “প্রকল্পের অর্থ প্রাপ্তি সাপেক্ষে সর্বোচ্চ ১৫০ আসনে ইভিএম ব্যবহার করব বলে আমরা বলেছিলাম। মধ্য জানুয়ারির মধ্যে ইভিএমের নতুন প্রকল্প পাস না হলে ১৫০ আসনে এই যন্ত্র ব্যবহার করা যাবে না।”,প্রস্তাব পাস না হলে কী হবে- তার উত্তরে রাশেদা বলেন, “প্রকল্প পাস না হলে আমাদের কাছে বর্তমানে যা আছে, তাই দিয়েই ভোট করব। বাকিগুলোতে ব্যালটে যেতে হবে।”,ইসির হাতে এখন যতগুলো ইভিএম আছে, তা দিয়ে ৫০টি আসনে ভোটগ্রহণ করা যাবে বলে সিইসি ইতোপূর্বে জানিয়েছিলেন। তবে রাশেদা খানিকটা বাড়িয়ে বলেছেন, তাদের হাতে থাকা ইভিএম দিয়ে ৭০ থেকে ৮০টি আসনে ভোটগ্রহণ সম্ভব।,এনআইডি সেবা নিয়ে আইটি বিশেষজ্ঞদের বক্তব্য ও মতামত জানতে রোববার বৈঠক করে ইসি। তবে এই সেবার ভার ইসি, নাকি সরকারের হাতে থাকবে, সেই বিষয়ে কোনো সুনির্দিষ্ট মতামত আসেনি বৈঠকে।,বৈঠক শেষে অধ্যাপক মুহম্মদ জাফর ইকবাল সাংবাদিকদের বলেন, “আমরা সবাই সেটা স্বীকার করে নিচ্ছি অত্যন্ত সন্দর একটা ডাটাবেজ আছে। ১৮ বছরের নিচে যারা আছে, তাদের তথ্য নেওয়া হচ্ছে। এখন কমিশন, নাকি অন্য কেউ নেবে, এটা নিয়ে আলোচনা হচ্ছে।”,ঢাকা বিশ্ববিদ্যালয়ের অধ্যাপক হায়দার আলী বলেন, “সিদ্ধান্ত কমিশন বা সরকার নেবে। কোনো কোনো দেশে কমিশনের কাছে আছে। কোনো কোনো দেশে সরকারের কাছে আছে। আমরা কোনোটাই জোর দিইনি, কার কাছে থাকা উচিৎ।”,বুয়েটের অধ্যাপক মুহাম্মদ মাহফুজুল ইসলাম বলেন, “দেশের বড় সম্পদ। সুষ্ঠুভাবে মেইনটেইন হোক এবং যেখান থেকেই হোক আমরা সেটাই চাই।”,অধ্যাপক কায়কোবাদ বলেন, “কো-অর্ডিনেশনে আমরা মোটেই ভালো না। যাতে সুষ্ঠুভাবে কাজটা হয়, এটাই আমরা চাই।”,নির্বাচন কমিশনার বেগম রাশেদা সুলতানা বলেন, “এনআইডি নির্বাচন কমিশনের অধীনে থাকা না থাকা নিয়ে কোনো সংকট নেই। আমরা প্রযুক্তিবিদদের মতামত নিয়েছি। পরবর্তীতে কমিশন বৈঠকে আলোচনা করে সিদ্ধান্ত নেওয়া হবে।”,২০০৮ সালে ভোটার পরিচয়পত্রের সঙ্গে জাতীয় পরিচয়পত্র তৈরির সময় থেকে তা ব্যবস্থাপনার দায়িত্ব ইসি পালন করছিল। তবে এখন তা স্বরাষ্ট্র মন্ত্রণালয়ের অধীনে নিতে সরকার সিদ্ধান্ত নিয়েছে।,Copyright © 2022, bdnews24",bn,2023-01-8 13:49:00+06:00
Bdnews24,"খাস জমি দখলে ৫ লাখ টাকা জরিমানা, সংসদে বিল",bangladesh,https://bangla.bdnews24.com/bangladesh/03537b8br5,"হাট-বাজারের জমিতে অবৈধ স্থাপনা নির্মাণে পাঁচ লাখ টাকা জরিমানা ও এক বছর দণ্ডের বিধান রেখে একটি আইনের খসড়া সংসদে তোলা হয়েছে।,ভূমিমন্ত্রী সাইফুজ্জামান চৌধুরী রোববার 'হাট ও বাজার (স্থাপন ও ব্যবস্থাপনা) বিল, ২০২৩' সংসদে উত্থাপন করেন। পরে বিলটি যাচাই বাছাইয়ের জন্য সংসদীয় কমিটিতে পাঠানো হয়। ,'হাট ও বাজার (স্থাপন ও অধিগ্রহণ) অধ্যাদেশ, ১৯৫৯' সংশোধন ও পরিমার্জন করে নতুন এই আইনের খসড়া করা হয়েছে। পুরনো অধ্যাদেশে কোনো শাস্তির বিধান না থাকলেও বিলে সুনির্দিষ্ট অবরাধ ও শাস্তির বিধান রয়েছে।,বিলে বলা হয়েছে, হাট-বাজারের সরকারি খাস জমি কেউ অবৈধভাবে দখলে রাখলে বা উপযুক্ত কর্তৃপক্ষের অনুমতি ছাড়া হাট-বাজারের খাস জমির ওপর কোনো অবৈধ স্থাপনা নির্মাণ করলে বা নির্মাণের উদ্যোগ নিলে সর্বোচ্চ পাঁচ লাখ টাকা জরিমানা বা এক বছর কারাদণ্ড বা উভয় দণ্ড দেওয়া যাবে।,প্রস্তাবিত এ আইনের আওতায় অর্থদণ্ড আরোপে জুডিশিয়াল ম্যাজিস্ট্রেটকে বিশেষ ক্ষমতা দেওয়ার কথা বলা হয়েছে।,বিলের উদ্দেশ্য ও কারণ সংবলিত বিবৃতিতে বলা হয়েছে, হাট-বাজার স্থাপন ও ব্যবস্থাপনায় স্বচ্ছতা ও জবাবদিহিতা প্রতিষ্ঠাসহ গ্রামীণ অর্থনীতিকে আরও গতিশীল করতে ১৯৫৯ সালের অধ্যাদেশ ‘রহিত’ করে বাংলা ভাষায় নতুন বিলটি আনা হয়েছে।,এজন্য সংশ্লিষ্ট মন্ত্রণালয়, বিভাগ ও স্টেক হোল্ডারদের মতামতের ভিত্তিতে প্রয়োজনীয় সংশোধন ও পরিমার্জন এনে যুগোপযোগী করার লক্ষ্যে এই উদ্যোগ নেওয়া হয়।,এছাড়া ‘বাংলাদেশ নার্সিং ও মিডওয়াইফারি কাউন্সিল (সংশোধন) বিল ২০২৩’ এদিন সংসদে উত্থাপন করেন স্বাস্থ্য ও পরিবার কল্যাণমন্ত্রী জাহিদ মালেক।,Copyright © 2022, bdnews24",bn,2023-01-8 14:15:00+06:00
Bdnews24,‘আল কায়েদায় অনুপ্রাণিত’: দুই জঙ্গির জবানবন্দি,bangladesh,https://bangla.bdnews24.com/bangladesh/jkyqyb9qca,"‘আল-কায়েদার মতাদর্শে উদ্বুদ্ধ হয়ে’ বাংলাদেশে সশস্ত্র জিহাদ করার পরিকল্পনায় জড়িত থাকার অভিযোগে গ্রেপ্তার ছয় আসামির মধ্যে দুইজন ঢাকা মহানগর হাকিম আদালতে ‘স্বীকারোক্তিমূলক’ জবানবন্দি দিয়েছেন।,এ দুইজনের পাশাপাশি রিমান্ডে থাকা অপর চারজনকে কারাগারে পাঠানো হয়েছে।,রোববার পাঁচ দিনের রিমান্ড শেষে ছয় আসামিকে আদালতে হাজির করা হয়।,সন্ত্রাসবিরোধী আইনের এ মামলার তদন্ত করছে পুলিশের কাউন্টার টেরোরিজম অ্যান্ড ট্রান্সন্যাশনাল ক্রাইম (সিটিটিসি) ইউনিট। গত ১ জানুয়ারি রাজধানীর সায়েদাবাদ বাস টার্মিনাল, চট্টগ্রাম ও কক্সবাজারের টেকনাফ থেকে তাদের গ্রেপ্তার করে এ ইউনিট।,তখন সিটিটিসি জানিয়েছিল উগ্রবাদের দীক্ষা নিয়ে ঘর ছাড়া এসব তরুণ জঙ্গিগোষ্ঠী ‘আল কায়েদার মতাদর্শে অনুপ্রাণিত হয়ে’ কক্সবাজারের টেকনাফে গিয়ে প্রশিক্ষণ নেওয়ার পরিকল্পনা করছিল।,গ্রেপ্তারদের মধ্যে ঢাকার মহানগর হাকিম শফিউদ্দিন আসামি নাদিম শেখ এবং হাকিম রশিদুল আলম আসামি সাইদ উদ্দিনের ১৬৪ ধারায় জবানবন্দি নেন। খাস কামরায় জবানবন্দি নেওয়া শেষে তাদের কারাগারে পাঠানোর আদেশ দেন বিচারকরা।,অন্য চার আসামি আব্দুর রব, সাকিব, শামীম হোসেন ও আবছারকে তদন্ত কর্মকর্তার আবেদনের প্রেক্ষিতে হাকিম মুহাম্মদ নুরুল হুদা চৌধুরী কারাগারে পাঠানোর আদেশ দেন।,এসব তরুণের রিমান্ড আবেদনে বলা হয়েছিল, “জিজ্ঞাসাবাদে আসামিরা স্বীকার করেছে যে তারা সবাই রোহিঙ্গা সহযোগীদের সহায়তায় প্রশিক্ষণ নিয়ে দেশে ইসলাম প্রতিষ্ঠার নামে জিহাদে অংশ নেওয়ার পরিকল্পনা করেছিল, যা দেশের সার্বভৌমত্বকে বিপন্ন বা অস্বীকার করার শামিল।,“তাছাড়া তারা আল-কায়েদা ও টিটিপির (তেহরিক-ই-তালেবান পাকিস্তান) সদস্যদের মদদে ও সহায়তায় বাংলাদেশে খিলাফত শাসন প্রতিষ্ঠার লক্ষে জিহাদ করার জন্য প্রশিক্ষণের উদ্দেশে টেকনাফে হিজরত করেছিল বলেও স্বীকার করেছে।”,Copyright © 2022, bdnews24",bn,2023-01-8 14:13:00+06:00
Bdnews24,"মেহেরপুরে ইটভাটার মাটিতে জনদুর্ভোগ, আদালতের স্বপ্রণোদিত আদেশ",samagrabangladesh,https://bangla.bdnews24.com/samagrabangladesh/d6hv8m5lk7,"মেহেরপুরে ইটভাটার জন্য পরিবহণ করা মাটি পড়ে সড়কের ক্ষতি, দুর্ঘটনা বৃদ্ধি এবং অবৈধ ইটভাটার বিষয়ে তদন্ত প্রতিবেদন দিতে পুলিশ ও পরিবেশ অধিদপ্তরকে নির্দেশ দিয়েছে আদালত।,মেহেরপুরের জ্যেষ্ঠ বিচারিক হাকিম-প্রথম আদালতের বিচারক এস এম শরিয়ত উল্লাহ শনিবার স্বপ্রণোদিত এ আদেশ জারি করেন। আদেশের একটি কপি বিডিনিউজ টোয়েন্টিফোর ডটকমের হাতে এসেছে। ,মেহেরপুরে ইটভাটার মাটি বহনকারী যানবাহন থেকে মাটি পড়ে বিভিন্ন সড়কের ক্ষতি করছে, সরকারি নতুন রাস্তা অচিরেই চলাচলের অনুপযুক্ত হয়ে পড়ছে এবং মাটি পিচ্ছিল হয়ে সড়ক র্দুঘটনার বড় কারণ হয়ে দাঁড়াচ্ছে- সংবাদপত্রে এবং টেলিভিশনে এই সংক্রান্ত প্রতিবেদন নজরে এলে আদালত স্বপ্রণোদিত আদেশ জারি করেন। ,আদালত একে জীবনের হুমকি বিবেচনায় দণ্ডবিধির ২৯০ ও ৪৩১ ধারা অনুযায়ী ফৌজদারি অপরাধ হিসেবে গণ্য করেছে।,সেই সঙ্গে জেলায় ১০৩টি ইটভাটার মধ্যে অধিকাংশ লাইসেন্সবিহীন, অবৈধ এবং শিক্ষাপ্রতিষ্ঠান ও আবাসিক এলাকা সংলগ্ন হওয়ার বিষয়টি ইটভাটা প্রস্তুত ও ভাটা স্থাপন (নিয়ন্ত্রণ) আইন, ২০১৩ এর ধারা ৪ ও ৮ এর লঙ্ঘন এবং এই আইনের ধারা ১৪ ও ১৮ অনুযায়ী অর্থদণ্ড ও শাস্তিযোগ্য অপরাধ হিসেবে গণ্য করেছে। ,আদেশে আদালত, বিষয়গুলো তদন্ত করে ২৩ জানুয়ারির মধ্যে প্রতিবেদন দাখিলের জন্য পুলিশ ব্যুরো অব ইনভেস্টিগেশন (পিবিআই) কুষ্টিয়ার বিশেষ পুলিশ সুপার এবং পরিবেশ অধিদপ্তরের উপ-পরিচালককে নির্দেশ দিয়েছেন। ,পিবিআইকে পরিদর্শক পদমর্যাদার নিচে নয় এমন কর্মকর্তা দিয়ে তদন্ত এবং পরিবেশ অধিদপ্তরকে স্বতন্ত্র প্রশাসনিক তদন্ত করে প্রয়োজনীয় আইনানুগ ব্যবস্থা গ্রহণের জন্য নির্দেশ দিয়েছেন আদালত। ,মাটি পড়ে রাস্তার ক্ষতির প্রসঙ্গটি স্বীকার করে মেহেরপুর জেলা ইটভাটা মালিক সমিতির সাধারণ সম্পাদক মনিরুজ্জামান আতু বলেন, “আমরা বিষয়টি দেখেছি। প্রতিটি ভাটা মালিককে নিজ এলাকা পরিষ্কার করতে বলেছি।” ,মেহেরপুর জেলা প্রশাসক ড. মো. মনসুর আলম খান বলেন, “এই ধরনের খবর পেলেই ঘটনাস্থলে ভ্রাম্যমাণ  আদালত পাঠানো হচ্ছে। ভাটা মালিকদের বিরুদ্ধে আইনানুগ ব্যবস্থা নেওয়া হচ্ছে। আমরা জনদুর্ভোগ লাঘবের চেষ্টা করে যাচ্ছি।”,আদালতের আদেশ বিষয়ে পরিবেশ অধিদপ্তরের কুষ্টিয়ার উপ-পরিচালক মোহাম্মদ আতাউর রহমানের জানান, মেহেরপুরে একটি ইটভাটা ছাড়া সবই অবৈধ। কোনো ইটভাটার পরিবেশের ছাড়পত্র নেই। এ সংক্রান্ত তালিকাসহ ব্যবস্থা গ্রহণের জন্য মেহেরপুর জেলা প্রশাসককে চিঠি পাঠানো হয়েছে। ,তিনি বলেন, “মেহেরপুরে সব ইটভাটায় কয়লার বদলে কাঠ পুড়িয়ে বৃক্ষ সম্পদ ধ্বংস করছে সত্য। খুব শিগগির পরিবেশ অধিদপ্তরের বিভাগীয় কর্মকর্তাসহ একটি দল ধারাবাহিক অভিযান পরিচালনা করবে এবং অবৈধ ইটভাটা বন্ধে পদক্ষেপ নেবে।”,Copyright © 2022, bdnews24",bn,2023-01-8 14:08:00+06:00
Bdnews24,রাসেল-নারাইনের মতো তারকাদের বিপিএলে ফেরানোর পথ দেখালেন মালান,cricket,https://bangla.bdnews24.com/cricket/z6ellk8oyy," ,বিগ ব্যাশ তো ছিল আগে থেকেই। এখন সংযুক্ত আরব আমিরাতের আইএল টি-টোয়েন্টি ও দক্ষিণ আফ্রিকার এসএ টোয়েন্টি টুর্নামেন্টও চলবে বিপিএলের সঙ্গে প্রায় একই সময়ে। তুমুল প্রতিদ্বন্দ্বিতার এই ভীড়ে হাতে গোণা যে কয়েকটি তারার টিমটিমে আলো পেয়েছে বিপিএল, তাদের একজন মালান। ,তারও অবশ্য খেলার কথা ছিল না। আরব আমিরাতের লিগে চুক্তিবদ্ধ এই ইংলিশ ব্যাটসম্যান। তবে প্রস্তাব পেয়ে দুবাইয়ে যাওয়ার আগে দুটি ম্যাচ খেলে যাচ্ছেন তিনি কুমিল্লা ভিক্টোরিয়ান্সের হয়ে। ,এই দুই-তিন ম্যাচের জন্য ভ্রমণ, প্রস্তুতির ঝক্কি নিতে চান না অনেকেই। এবার তবু মালান, মোহাম্মদ নবি, সিকান্দার রাজাসহ বেশ কজন ক্রিকেটার এসেছেন এরকম স্বল্প সময়ের জন্য। মালান কেন এই ‘ঝামেলা’ নিয়েছেন, তা শোনালেন রোববার। মিরপুর একাডেমি মাঠে কুমিল্লার অনুশীলন শেষে তিনি বললেন, এই টুর্নামেন্ট ও বাংলাদেশ ক্রিকেটের পুরনো ঋণের কথা। ,“বাংলাদেশ প্রিমিয়ার লিগে আমি সবসময় উপভোগ করেছি। আমার খেলা প্রথম টুর্নামেন্টগুলোর একটি ছিল এটি (দেশের বাইরে)। এই টুর্নামেন্ট আমার ক্যারিয়ারের ভিত গড়ে দিয়েছিল। নিজের খেলা সম্পর্কে বুঝতে এটি আমাকে সহায়তা করেছিল। শুধু এই বিপিএল নয়, ঢাকা প্রিমিয়ার লিগও। এই দুটি টুর্নামেন্টই আমার খেলার উন্নতি করতে সহায়তা করেছে। বাংলাদেশে আসার যে কোনো সুযোগ পেলেই তাই আমি পুরোটা লুফে নিতে চাই।” ,আন্তর্জাতিক ক্রিকেটে পা রাখার অনেক আগে থেকেই বাংলাদেশের ঘরোয়া ক্রিকেটে মালানের পদচারণা। ২০১৩ সালে তিনি এখানে আসেন প্রাইম দোলেশ্বরের হয়ে ঢাকা প্রিমিয়ার লিগে খেলতে। এমন বিরুদ্ধ উইকেট ও কন্ডিশনে প্রথম অভিযানেই সফল তিনি। সেবার ৮ ম্যাচ খেলে ৪০৬ রান করেন ৬৭.৬৬ গড়ে। এই সাফল্যে তাকে পরের মৌসুমেও নিয়ে আসে দোলেশ্বর। ২০১৪-১৫ মৌসুমে ১৬ ম্যাচ খেলে করেন ৪৯.৬০ গড়ে ৪৯৬ রান। ,ঢাকা লিগের সাফল্য মনে রেখেই হয়তো ২০১৬-১৭ বিপিএলে মালানকে দলে নেয় বরিশাল বুলস। বিশ্ব ক্রিকেটে তখনও খুব একটা পরিচিতি নেই তার। আন্তর্জাতিক অভিষেকই যে হয়নি! বরিশালের হয়ে সেবার ৯ ম্যাচে ২ ফিফটিতে করেন ২৪০ রান। ,এই বিপিএল খেলে যাওয়ার মাস ছয়েক পরই ইংল্যান্ডের জার্সি গায়ে অভিষেক হয়ে যায় তার। জাতীয় দলে সুযোগ পাওয়ার পর আরও দুইবার বিপিএল খেলতে আসেন তিনি। ২০১৮-১৯ আসরে খুলনা টাইটান্সের হয়ে খুব একটা ভালো করতে পারেননি। ৬ ম্যাচে ২১.৮৩ গড়ে করেন ১৪৫ রান। ২০১৯-২০ বিপিএল অবশ্য দারুণ কাটান কুমিল্লা ওয়ারিয়র্সের হয়ে। এবার ১১ ম্যাচে ১ সেঞ্চুরি ও ৩ ফিফটিতে করেন ১৪৫.০৯ স্ট্রাইক রেটে ৪৪৪ রান।,বিপিএলে ও ঢাকা প্রিমিয়ার লিগে খেলে নিজের খেলার উন্নতির কথা মালান তো বললেন আগেই। বিশেষ করে স্পিনে নিজের খেলা আরও পোক্ত করার পেছনে তিনি মূল ভূমিকা দেখেন বাংলাদেশে খেলার। ,“উপমহাদেশে যত বেশি খেলা যায়, স্পিন খেলার স্কিল ততই ভালো শেখা যায়। আমি সবসময় শেখার দর্শনে প্রবলভাবে বিশ্বাসী। এই ধরনের কন্ডিশনে এলে উঁচুমানের স্পিনারদের খেলতে হয়। টি-টোয়েন্টিতেও এখানে স্পিনাররা অনেক বল করে।” ,“অন্যান্য লিগে হয়তো এক দলে একজন-দুজন স্পিনার থাকে। এখানে তিন-চারজন থাকে। কন্ডিশনের দাবিও এরকম থাকে। স্পিনে আগ্রাসী ও রক্ষণাত্মক, দুই ধরনের ব্যাটিংই শেখা যায় এখানে। কারণ, কখনও কখনও এখানে কম রানের খেলা হয়। আবার বড় রানের খেলা হলে আক্রমণাত্মক খেলতেও জানতে হয়। স্পিন খেলার অনেক উপায় তাই এখানে শেখা যায়।” ,২০১৬ সালের নভেম্বরে বিপিএলে প্রথম ম্যাচটি যখন খেলেন মালান, তার প্রতিপক্ষ ঢাকা ডায়নামাইটস দলে ছিলেন কুমার সাঙ্গাকারা, কাইরন পোলার্ড, ডোয়াইন ব্রাভোর মতো তারকা। ২০১৯ সালে খুলনা টাইটান্সের হয়ে আবার যখন ঢাকা ডায়নামাইটসের মুখোমুখি হন তিনি, তখন প্রতিপক্ষ হিসেবে পান পোলার্ড, সুনিল নারাইন, আন্দ্রে রাসেলদের। ,এখন আর বিপিএলের সেই দিন নেই। এখনকার বাস্তবতায় যে তারকার হাট বসানো কঠিন, সেটিও তুলে ধরলেন মালান। ,“বিপিএলে স্ট্যান্ডার্ড ভালো। এই টুর্নামেন্ট সত্যিই ভালো। তবে এখন অন্যান্য টুর্নামেন্ট এত আছে, বিপিএল যদি ক্রিকেটের মান দিয়ে বা অন্য কোনোভাবে ক্রিকেটাদের আকর্ষণ করতে পারে, আমার মনে হয় তারকা ক্রিকেটাররা আবার আসতে শুরু করবে।” ,“আমার মনে আছে, শুরুর দিকে এখানে এসে আন্দ্রে রাসেল, শহিদ আফ্রিদি, সুনিল নারাইন, কাইরন পোলার্ডদের বিপক্ষে খেলেছি। একই দলে ছিল তারা, বিশাল ব্যাপার। অনেকটা আইপিএল দলের মতো ছিল। উঁচু মানের বিদেশি ক্রিকেটার ও মানসম্পন্ন ক্রিকেট তাই এখানে সবসময়ই ছিল। তবে এখন অন্যান্য লিগ শুরু হওয়ায় ওই ক্রিকেটারদের এখানে আনা বাংলাদেশের বোর্ড ও দলগুলোর মালিকদের জন্য বড় চ্যালেঞ্জ।” ,চ্যালেঞ্জ উতরানোর সম্ভাব্য উপায়ও দেখিয়ে দিলেন মালান। বাংলাদেশের ক্রিকেটে দীর্ঘদিনের পথচলায় এদেশের ক্রিকেট সম্পর্কে ধারণা যথেষ্টই হয়েছে তার। সম্প্রতি ইংল্যান্ডের হয়ে টি-টোয়েন্টি বিশ্বকাপজয়ী ব্যাটসম্যান বললেন, বড় তারকাদের আকৃষ্ট করতে হলে টুর্নামেন্ট আয়োজন করতে হবে ভালো উইকেটে। ,“বিভিন্ন দেশের চ্যালেঞ্জ সবসময়ই আলাদা। ভিন্ন কন্ডিশন, ভিন্ন পিচ, ভিন্ন খেলার ধরন। এখানকার কথা বললে, চট্টগ্রামে এমন উইকেট পাওয়া যায়, ক্যারিয়ারে খেলা সেরা উইকেটগুলোর মধ্যে থাকে। মিরপুরে খেললে কখনোই বোঝা যায়, উইকেট কেমন হতে পারে। তাই মানিয়ে নেওয়া শিখতে হয়।” ,“এখানে কন্ডিশন কখনও কখনও খুব কঠিন। এখানে রান করা কঠিন। চট্টগ্রামে গেলে বিশ্বের সেরা ব্যাটিং উইকেটগুলোর একটি পাওয়া যায়। খেলার মান আসলে অনেকটাই নির্ভর করে কন্ডিশনের ওপর। ধারাবাহিকভাবে যদি ভালো উইকেট দেওয়া হয়, তাহলে খেলার মানও বাড়বে, ভালো মানের ক্রিকেটারদেরও পাওয়া যাবে। টি-টোয়েন্টি ক্রিকেটের মূল ব্যাপারই হরো, যতটা সম্ভব ভালো উইকেটে খেলা।” ,তুমুল আলোচিত আরেক অনুসঙ্গ তো আছেই। টুর্নামেন্টের ভাবমূর্তি ও স্বচ্ছতার জন্য হলেও ভবিষ্যতে ডিআরএস রাখার পরামর্শ দিলেন ৩৫ বছর বয়সী ব্যাটসম্যান। ,“বেশির ভাগ টুর্নামেন্টেই তো ডিআরএস দেখতে পারলে ভালো লাগবে। আম্পায়ারের ভুলগুলো তাহলে শোধরানো যায়। ভুল সবারই হয়। আমরা ব্যাটসম্যানরা ভুল শট খেলি, বোলাররা বা ডেলিভারি করে, আম্পায়ারদেরও কঠিন দিন আসে মাঝেমধ্যে। এটা খেলারই অংশ। আমরা ক্রিকেটাররা তা মেনে নেই। তবে ডিআরএস যথাযথভাবে থাকলে তা মানবিক ভুল কমাতে সহায়তা করে।” ,“এরকম একটি দারুণ টুর্নামেন্টে আপনি চাইবেন না যে ডিআরএস না থাকুক। টুর্নামেন্ট চলতে থাকলে বা সামনের বছরগুলোয় ডিআরএস আনতে পারলে আম্পায়ারিং নিয়ে দুর্ভাবনা সরে যাবে।”,Copyright © 2022, bdnews24",bn,2023-01-8 13:15:00+06:00
Bdnews24,ম্যানইউ কোচের কাছে শৃঙ্খলা সবার আগে,sport,https://bangla.bdnews24.com/sport/svrz2z5hto," ,গত বছরের শেষ দিন উলভারহ্যাম্পটন ওয়ান্ডারার্সকে ১-০ গোলে জয় পায় ম্যানচেস্টার ইউনাইটেড। বদলি নেমে জয়সূচক গোলটি করেন র‍্যাশফোর্ড। অনুশীলনে সময়মত হাজির না হওয়ায় তাকে শুরুর একাদশে রাখেননি টেন হাগ। ,ক্যারিয়ারের সেরা সময়ে থাকা র‍্যাশফোর্ডকে বেঞ্চে রাখা কঠিন জানেন টেন হাগও। কিন্তু দলের মধ্যে জেতার সংস্কৃতি তৈরির জন্য নিয়ম-শৃঙ্খলার প্রতি শ্রদ্ধাশীল হওয়ার তাগিদ দিলেন প্রধান কোচ।। ,“এতে হয়তো ঝুঁকি আছে। কিন্তু আপনি যদি জয়ের মানসিকতা ও সংস্কৃতি তৈরি করতে চান তাহলে এই পথেই হাঁটতে হবে।”,“আপনি যদি (খেলোয়াড়দের) বিশৃঙ্খলা মেনে নেন, তারা যদি স্টাফ, খেলোয়াড়দের ও ড্রেসিং রুমে তৈরি করা দলীয় মূল্যবোধ, নিয়মনীতির তোয়াক্কা না করে তাহলে এটি দলের ওপর নেতিবাচক প্রভাব ফেলবে। তাই ম্যাচ জেতার জন্য নিয়মের মধ্যে থাকা প্রয়োজন।” ,টেন হাগের কোচিংয়ে দারুণ ফর্মে রয়েছেন র‍্যাশফোর্ড। নতুন কোচ দায়িত্ব নেওয়ার পর প্রিমিয়ার লিগে এখন পর্যন্ত ২৪ ম্যাচে ১৩ গোল করেছেন ২৫ বছর বয়সী ফরোয়ার্ড। ,উলভারহ্যাম্পটনের বিপক্ষে বেঞ্চে বসে ম্যাচ শুরুর পরও দল জিতিয়ে মাঠ ছেড়ে প্রধান কোচের প্রশংসা কুড়িয়েছেন ইংলিশ তারকা। ,“যোগ্য ব্যক্তিরা এভাবেই (গোল করে) প্রতিক্রিয়া দেখায়। মার্কাসের (র‍্যাশফোর্ড) সঙ্গে গত  সম্পর্কের কারণে, গত ৭-৮ মাস ধরে তাকে চেনার কারণে, আমি নিশ্চিত ছিলাম যে সে এভাবেই প্রতিক্রিয়া দেখাবে।”,Copyright © 2022, bdnews24",bn,2023-01-8 14:18:00+06:00
Bdnews24,‘টি-টোয়েন্টিতেও বড় সম্পদ হতে পারে জাকির’,cricket,https://bangla.bdnews24.com/cricket/41w1pivc2y,"ফরচুন বরিশালের বিপক্ষে শনিবার জাকির যখন উইকেটে যান, জয়ের জন্য সিলেটের প্রয়োজন তখনও ৫০ বলে ৯৩ রান। বাংলাদেশের বাস্তবতায় বেশ দুরূহ বটে। তবে জাকির ক্রিজে গেলেন, স্রেফ ১৮ বল খেললেন  এবং লক্ষ্যটাকে নাগালে নিয়ে এলেন!,চতুরাঙ্গা ডি সিলভার বলে উড়িয়ে মারতে গিয়ে যখন জাকির বিদায় নিলেন, সিলেটের তখন লাগে আর কেবল ১৬ বলে ২১ রান।,মাঝের সময়টায় বরিশালের বোলারদের তুলাধুনা করে তিনি খেললেন ১৮ বলে ৪৩ রানের ইনিংস।  ,টি-টোয়েন্টি ক্রিকেটে এরকম ইনিংস হরহামেশাই দেখা যায়। তবে বাংলাদেশের ক্রিকেটে, বিশেষ করে দেশের কোনো উঠতি ব্যাটসম্যানের এমন ইনিংস বিরল। তার এমন তাণ্ডবের পর মুশফিকুর রহিম ও থিসারা পেরেরার ফিনিশিংয়ে এক ওভার হাতে রেখেই বরিশালের ১৯৪ রান টপকে যায় সিলেট।,দেশের ক্রিকেটে জাকিরের আবির্ভাব ছিল আগ্রাসী ব্যাটসম্যান হিসেবেই। ২০১৮ সালে আন্তর্জাতিক অভিষেকও হয় টি-টোয়েন্টি দিয়ে। কিন্তু শ্রীলঙ্কার বিপক্ষে এক ম্যাচ খেলেই থমকে যায় ক্যারিয়ার।,এরপর নিজেকে অনেকটাই বদলে ফেলেন জাকির। এখন ঘরোয়া ক্রিকেটে দীর্ঘ পরিসরে রানের ফোয়ারা ছোটে তার ব্যাট থেকে। সেই পথ ধরে ভারতের বিপক্ষে অভিষেকে সোয়া পাঁচ ঘণ্টা ব্যাট করে রেকর্ড গড়া সেঞ্চুরিতে টেস্ট ক্রিকেটে নিজের আগমণী বার্তা দেন তিনি। পরের ম্যাচে মিরপুরেও ফিফটি করেন তিন ঘণ্টার বেশি উইকেটে কাটিয়ে।,তবে আগ্রাসী ব্যাটিং যে তার ডিএনএ থেকে হারিয়ে যায়নি, সেটিও দেখাচ্ছেন বিপিএলের এবারের আসরে। উদ্বোধনী ম্যাচে চট্টগ্রাম চ্যালেঞ্জার্সের বিপক্ষে কঠিন উইকেটে ২ চার ও ১ ছয়ে করেন ২১ বলে ২৭ রান। পরের ম্যাচে তো ছাড়িয়েই গেলেন নিজেকে।  জাকিরের ৪ চার ও ৩ ছয়ে সাজানো ইনিংসেই সুগম হয় সিলেটের জয়ের পথ।,মিরপুরে রোববার সিলেটের ঐচ্ছিক অনুশীলনের ফাঁকে সংবাদমাধ্যমের মুখোমুখি হয়ে বোলিং কোচ নাজমুল বললেন, টেস্ট দিয়ে জাতীয় দলে ফিরলেও জাকিরের সম্ভাবনা উজ্জ্বল কুড়ি ওভারের ক্রিকেটেও।,""অবশ্যই (জাকির (টি-টোয়েন্টিতে বড় সম্পদ হবে)…। আমার খেলোয়াড়ি জীবন লম্বা, অনেকদিন ঘরোয়া ক্রিকেট খেলেছি, রান তাড়ার ম্যাচে জাকিরের মতো এমন ইনিংস খুবই কম দেখেছি। ওর ইনিংসটাই আমাদের খেলার মোমেন্টাম বদলে দিয়েছে। এটি ধরে রাখতে পারলে টি-টোয়েন্টিতেও বাংলাদেশের জন্য বড় সম্পদ হতে পারে জাকির।"",তারা দুজনই সিলেটের, জাকিরকে তাই অনেকদিন ধরেই কাছ থেকে দেখছেন নাজমুল। তার ব্যাটিংয়ের সবকিছু খুব ভালো করে জানেন তিনি। ভারতের বিপক্ষে টেস্ট সিরিজের দুর্দান্ত পারফরম্যান্স জাকিরকে আরও উজ্জীবিত করে তুলেছে বলে মনে করেন বাংলাদেশের হয়ে ৩৮ ওয়ানডে খেলা পেসার নাজমুল।  ,""জাকির অসাধারণ ব্যাটিং করছে। আমি ওকে গত ২-৩ বছর ধরেই দেখছি সিলেট বিভাগের হয়ে। ও নিজের ব্যাটিং নিয়ে সবসময়ই চিন্তা করে। আমি আলাদা করে ওর সঙ্গে কথা বলে পরিকল্পনা জিজ্ঞেস করেছি। ও বলেছে, ক্রিকেটার হিসেবে তিন সংস্করণেই খেলে যেতে চায়। সেভাবেই নিজেকে তৈরি করছে ও।"",""ভারতের বিপক্ষে সিরিজটা ওর জন্য গুরুত্বপূর্ণ ছিল। সেখানে ভালো করায় ওর মধ্যে এখন অনেক আত্মবিশ্বাস কাজ করছে। আমি মনে করি, এই আত্মবিশ্বাসের কারণেই ভালো খেলাটা সহজ হচ্ছে।"",Copyright © 2022, bdnews24",bn,2023-01-8 14:20:00+06:00
Bdnews24,দুরন্ত টিভিতে বাংলায় ‘পিটার ইন ম্যাজিকল্যান্ড’,glitz,https://bangla.bdnews24.com/glitz/aqq9mfsqm8,"শিশুতোষ সিনেমা ‘পিটার ইন ম্যাজিকল্যান্ড: আ ফ্যান্টাস্টিক জার্নি’ দেখানো হবে শিশুদের জন্য বিশেষায়িত টেলিভিশন স্টেশন দুরন্ত টিভিতে। ,সিনেমাটি ইংরেজি থেকে বাংলায় ভাষান্তরিত করা হয়েছে। বুধবার বিকেল ৩টায় পিটার ইন ম্যাজিকল্যান্ড সম্প্রচার করা হবে বলে এক সংবাদ বিজ্ঞপ্তিতে জানিয়েছে দুরন্ত টিভি কর্তৃপক্ষ।,সিনেমায় দেখা যাবে, চমৎকার সুরে গিটার বাজাচ্ছিল মি. বাজওয়ার্দি। তার গিটারের সুরে মুগ্ধ হয় ভাইবোন পিটার ও অ্যানাবেল। বাজওয়ার্দির সাথে গড়ে ওঠে তাদের সখ্য।,গিটার বাজিয়ে শোনানো ছাড়াও দুই ভাই-বোনকে উড়তে শেখায় বাজওয়ার্দি এবং তারপর একদিন সে তাদের নিয়ে উড়াল দেয় ম্যাজিক ল্যান্ডে।,পথে যেতে যেতে নানা চমকপ্রদ অভিজ্ঞতার মুখোমুখি হয় তারা। পিটার, অ্যানাবেল ও মি. বাজওয়ার্দির অভিজ্ঞতার ঝুলি নিয়েই ‘পিটার ইন ম্যাজিকল্যান্ড: আ ফ্যান্টাস্টিক জার্নি’।,Copyright © 2022, bdnews24",bn,2023-01-8 14:22:00+06:00
Bdnews24,ভারতের সাংবাদিকদের বদলে যাওয়া বাংলাদেশ চেনালেন তথ্যমন্ত্রী,ctg,https://bangla.bdnews24.com/ctg/v2x9kj45ay,"সফররত একদল ভারতীয় সাংবাদিকদের সামনে দেশের গত এক যুগের উন্নয়নচিত্র তুলে ধরে তথ্যমন্ত্রী হাছান মাহমুদ বলেছেন,  এটা এখন বদলে যাওয়া বাংলাদেশ।,রোববার চট্টগ্রাম প্রেস ক্লাবের বঙ্গবন্ধু হলে ভারত থেকে আসা ৩৪ জন সাংবাদিকের সঙ্গে প্রেস ক্লাব আয়োজিত মতবিনিময় অনুষ্ঠানে প্রধান অতিথি ছিলেন তথ্যমন্ত্রী।,হাছান মাহমুদ বলেন, “এখন আর আকাশ থেকে কুড়েঘর দেখা যায় না, বাস্তবিক অর্থে কুড়েঘর হারিয়ে গেছে, এটিই বদলে যাওয়া বাংলাদেশ। ,“যে ছেলেটি ১৪ বছর আগে বিদেশ গেছে সে এসে নিজের শহর চিনতে পারে না, নিজের গ্রাম চিনতে পারে না। ‘পায়ে চলা মেঠোপথ গেছে বহুদূর, রাখালি বাঁশির সুর সরল মধুর’ সেটি শুধু কবিতায় আছে, এখন সহজে পায়ে চলা মেঠোপথ গ্রামেও খুঁজে পাওয়া যায় না।”,এই বদলে যাওয়ার পেছনে ভারতের প্রভাব রয়েছে উল্লেখ করে হাছান মাহমুদ বলেন, “ভারতের সঙ্গে গত ১৪ বছর ধরে আমাদের যে সুসম্পর্ক - যা প্রধানমন্ত্রী শেখ হাসিনা ও ভারতের প্রধানমন্ত্রী নরেন্দ্র মোদীর নেতৃত্বে নতুন উচ্চতায় উন্নীত হয়েছে। এই গভীর সম্পর্ক আমাদের উন্নয়ন অভিযাত্রায় গুরুত্বপূর্ণ ভূমিকা রেখেছে।”,আওয়ামী লীগের যুগ্ম সাধারণ সম্পাদক হাছান বলেন, “পুরো পৃথিবী আজকে বাংলাদেশের প্রশংসা করে। কিন্তু আমাদের দেশের বিরোধীদলের রাজনীতিবিদরা দেখেও দেখে না, শোনেও শোনে না। তারা ফ্লাইওভারের উপর দিয়ে গিয়ে বলে কোন উন্নয়ন হয়নি। পদ্মাসেতু দিয়ে পার হয়ে সরকারের বিরুদ্ধে বক্তৃতায় বলে কিছুই হয় নাই। এটি আমাদের দুর্ভাগ্য।”,বাংলাদেশের উন্নয়নের চিত্র স্বদেশে গিয়ে তুলে ধরতে ভারতের সাংবাদিকদের প্রতি আহ্বান জানান হাছান মাহমুদ।,তিনি বলেন, “আমরা দুই দেশের নাগরিক বটে, কিন্তু আমরা একই পাখির কলতান শুনি, একই নদীর অববাহিকায় আমরা বেড়ে উঠি। কাঁটাতারের বেড়া আমাদের এই বন্ধনকে বিভক্ত করতে পারেনি। কাঁটাতারের বেড়া আমাদের সংস্কৃতি-ঐতিহ্য-কৃষ্টি ভাষা, সবশেষে আমাদের ভালোবাসাকে বিভক্ত করতে পারেনি।”,চট্টগ্রাম প্রেস ক্লাবের সভাপতি সালাহউদ্দিন মোহাম্মদ রেজার সভাপতিত্বে ও যুগ্মসম্পাদক শহীদুল্লাহ শাহরিয়ারের সঞ্চালনায় অনুষ্ঠানে স্বাগত বক্তব্য রাখেন চট্টগ্রাম প্রেস ক্লাবের সাধারণ সম্পাদক দেবদুলাল ভৌমিক।,অন্যান্যের মধ্যে বক্তব্য রাখেন চট্টগ্রামের জেলা প্রশাসক আবুল বশর মোহাম্মদ ফখরুজ্জামান, কলকাতা প্রেস ক্লাবের সভাপতি স্নেহাশীষ সুর, সাধারণ সম্পাদক কিংসুক প্রামাণিক, আসামের সাংবাদিক মনোজ কুমার গোস্বামী, বাংলাদেশ ফেডারেল সাংবাদিক ইউনিয়নের সহসভাপতি শহীদুল আলম, চট্টগ্রাম সাংবাদিক ইউনিয়নের সভাপতি তপন চক্রবর্তী, সাধারণ সম্পাদক শামসুল ইসলাম, চট্টগ্রাম প্রেসক্লাবের সাবেক সভাপতি আলী আব্বাস।,মতবিনিময়ে কলকাতার ২৫ জন এবং আসামের ৯ জন সাংবাদিক অংশ নেন।,এর আগে তথ্যমন্ত্রী ভারতীয় সাংবাদিকদের নিয়ে কর্ণফুলী নদীর তলদেশে বঙ্গবন্ধু টানেল এবং ব্রিটিশবিরোধী আন্দোলনের অন্যতম পুরোধা প্রীতিলতা ওয়াদ্দেদারের আত্মাহুতির স্থান পাহাড়তলীর ইউরোপিয়ান ক্লাব পরিদর্শন করেন।,Copyright © 2022, bdnews24",bn,2023-01-8 14:23:00+06:00
Bdnews24,হলুদ ফুলে সেজেছে সরিষা ক্ষেত (ভিডিওসহ),news,https://bangla.bdnews24.com/news/se3ow9706k,"Copyright © 2022, bdnews24",bn,2023-01-8 14:25:00+06:00
Bdnews24,সিটিস্কেপ লাইফস্টাইলে ১ কোটি দিরহাম বিনিয়োগ দুবাইভিত্তিক কোম্পানির,business,https://bangla.bdnews24.com/business/p41npg9b5v,"বাংলাদেশের সিটিস্কেপ ইন্টারন্যাশনালের সিটিস্কেপ লাইফস্টাইল ব্র্যান্ডের অধীনে ‘হ্যাপিনেস কনসেপ্ট’ প্রকল্প বাস্তবায়নে এক কোটি দিরহাম বিনিয়োগ করেছে সংযুক্ত আরব আমিরাতের বেসরকারি কোম্পানি দ্য এসেনশিয়াল এফজেডসি এলএলসি।,সিটিস্কেপ ইন্টারন্যাশনালের সংবাদ বিজ্ঞপ্তিতে জানানো হয়, সম্প্রতি ইউএইর দুবাইয়ে একটি হোটেলে অনুষ্ঠানে এ বিষয়ে দুই পক্ষের সমঝোতা স্মারক স্বাক্ষর হয়। ,দ্য এসেনশিয়াল এফজেডসির চেয়ারম্যান মোহামেদ মুরাদ এবং সিটিস্কেপ ইন্টারন্যাশনালের ব্যবস্থাপনা পরিচালক নাহিদ সারোয়ার নিজ নিজ সংস্থার পক্ষে সমঝোতা চুক্তিতে সই করেন। এরপর এসেনশিয়াল এফজেডসির পক্ষে থেকে সিটিস্কেপ ইন্টারন্যাশনালের হাতে এক কোটি দিরহামের চেক তুলে দেওয়া হয়।,দ্য এসেনশিয়াল এফজেডসি চেয়ারম্যান মোহামেদ মুরাদ বলেন, “এ সহযোগিতা দুই দেশের জন্যই পরিবেশবান্ধব ব্যবসায়িক উদ্যোগের ক্ষেত্রে প্রযুক্তিগত সহায়তা ও বিনিয়োগের এক নতুন দিগন্ত মেলে দেবে।”,সিটিস্কেপ ইন্টারন্যাশনাল ব্যবস্থাপনা পরিচালক নাহিদ সরোয়ার বলেন, “এই বিনিয়োগের মাধ্যমে বৈশ্বিক বৃহত্তর প্রেক্ষাপটে বেসরকারি খাতের উদ্যোক্তাদের সামনে বাংলাদেশের ভাবমূর্তি আরও উজ্জ্বল হবে।”,Copyright © 2022, bdnews24",bn,2023-01-8 14:29:00+06:00
Bdnews24,চট্টগ্রামে ধর্ষণের দায়ে একজনের যাবজ্জীবন,ctg,https://bangla.bdnews24.com/ctg/mmjnxw0r3d,"চট্টগ্রামের জোরারগঞ্জে প্রায় সাত বছর আগে ধর্ষণের মামলায় একজনকে যাবজ্জীবন কারাদণ্ড দিয়েছে আদালত।,একইসঙ্গে রায়ে ওই ধর্ষণের ঘটনায় জন্ম নেওয়া শিশুর ব্যয়ভার রাষ্ট্রকে বহনের নির্দেশও দিয়েছে আদালত। দণ্ডপ্রাপ্ত মো. শাহজাহানের সম্পত্তি বাজেয়াপ্ত করে এ ব্যয় বহন করবে রাষ্ট্র।,রোববার চট্টগ্রাম বিভাগীয় নারী ও শিশু নির্যাতন দমন ট্রাইব্যুনাল ৭ এর বিচারক ফেরদৌস আরা এ রায় দেন।,কারাদণ্ডপ্রাপ্ত মিরসরাই উপজেলার জোরারগঞ্জের বাসিন্দা শাহজাহান রায় ঘোষণার সময় আদালতে উপস্থিত ছিলেন।,ট্রাইব্যুনালের পিপি খন্দকার আরিফুল আলম বিডিনিউজ টোয়েন্টিফোর ডটকমকে জানান, কিশোরীকে বিয়ে করার কথা দিয়ে ধর্ষণের ঘটনা প্রমাণ হওয়ায় বিচারক এ সাজা দিয়েছেন। এছাড়া তিন লাখ টাকা জরিমানা অনাদায়ে আসামিকে আরও তিন বছরের কারাদণ্ড দেওয়া হয়েছে।,ছয়জন সাক্ষীর সাক্ষ্যগ্রহণ শেষে আদালত এ রায় দেয়।,মামলার এজাহার থেকে জানা গেছে, ২০১৬ সালে শাহজাহান বিভিন্ন সময়ে ১৩ বছরের ওই কিশোরীকে কয়েকবার ধর্ষণ করেন। পরে কিশোরীর পরিবারের সদস্যরা মামলা করতে গেলে জোরারগঞ্জ থানা মামলা নেয়নি। পরে তার মা বাদী হয়ে নারী ও শিশু নির্যাতন দমন ট্রাইব্যুনালে ২০১৬ সালের ১৫ মে অভিযোগ করেন।,রাষ্ট্রপক্ষের আইনজীবী আরিফুল জানান, “আদালত অভিযোগ আমলে নিয়ে ঘটনা অনুসন্ধানের জন্য জোরারগঞ্জ থানাকে নির্দেশ দেন। অনুসন্ধানে থানা পুলিশ ঘটনার সত্যতা না পেলে বাদী আদালতে নারাজি দেন। এ সময়ে ধর্ষণের শিকার ওই কিশোরী এক শিশুর জন্ম দেন। আাসামি তার পিতৃত্বও অস্বীকার করেন।,পরে রাষ্ট্রপক্ষের আবেদনে আদালত ডিএনএ পরীক্ষার নির্দেশ দেন এবং প্রতিবেদনে ওই শিশু আসামি শাহজাহানের ঔরসজাত বলে প্রমাণ হয়।,Copyright © 2022, bdnews24",bn,2023-01-8 14:45:00+06:00
Bdnews24,মেসিকে কেন অভিনন্দন জানাননি বললেন তেভেস,sport,https://bangla.bdnews24.com/sport/pbi2zs9qlh,"কাতার আসরে ফ্রান্স তার পছন্দের দল ছিল বলেও চমক জাগানিয়া মন্তব্য করেছেন তেভেস।,গত মাসের ফাইনালে ২০১৮ আসরের চ্যাম্পিয়ন ফ্রান্সকে টাইব্রেকারে হারিয়ে নিজেদের তৃতীয় বিশ্বকাপ জেতে আর্জেন্টিনা। ঘুচে যায় বিশ্বকাপে তাদের ৩৬ বছরের শিরোপা খরা। ফুটবল ক্যারিয়ারে সম্ভাব্য সবকিছুই জেতা মেসি অবশেষে পান বিশ্ব জয়ের স্বাদ।,২০০৪ থেকে ২০১৫ পর্যন্ত আর্জেন্টিনার হয়ে ৭৬ ম্যাচ খেলা তেভেস শনিবার বুয়েনস এইরেস ভিত্তিক রেডিও স্টেশন ‘রেডিও মিত্র’ এর সঙ্গে আলাপচারিতায় বলেন, বিশ্বকাপ খুব একটা অনুসরণ না করলেও ফ্রান্সের ম্যাচ দেখেছেন তিনি।,“আমি কাতার বিশ্বকাপ মনোযোগ দিয়ে দেখিনি। তবে ফ্রান্সের অনেক ম্যাচ দেখেছি। কারণ, ফ্রান্স আমার পছন্দের দল ছিল।”,ফোন নম্বর থাকার পরও এক সময়ের সতীর্থ মেসিকে অভিনন্দন না জানানোর কারণ ব্যাখ্যা করলেন ৩৮ বছর বয়সী তেভেস।,“আমি মেসিকে কোনো বার্তা পাঠাইনি, কারণ ওর ফোন হয়তো অনেক ব্যস্ত ছিল। আমার সন্তানদের তার গোল উদযাপন করতে দেখে আমার অনেক ভালো লেগেছে।”,গত বছরের জুনে খেলোয়াড়ী জীবনের ইতি টানার পর আর্জেন্টিনার ক্লাব রোসারিও সেন্ট্রালের কোচ হিসেবে যাত্রা শুরু করেছিলেন তেভেস। তবে দায়িত্ব নেওয়ার পাঁচ মাসের মাথায় সরে দাঁড়ান ম্যানচেস্টার ইউনাইটেড, ইউভেন্তুস, ম্যানচেস্টার সিটিসহ অনেক ক্লাবে খেলা এই ফরোয়ার্ড।,Copyright © 2022, bdnews24",bn,2023-01-8 14:38:00+06:00
Bdnews24,জগন্নাথপুরের ‘রহস্য ঘেরা’ বাড়িতে মিলল বোমা তৈরির সরঞ্জাম,samagrabangladesh,https://bangla.bdnews24.com/samagrabangladesh/ghkuttikug,"সুনামগঞ্জের জগন্নাথপুর উপজেলার আশারকান্দি ইউনিয়নের দিঘলবাক গ্রামের ‘রহস্য ঘেরা’ বাড়িতে দিনভর অভিযান চালিয়ে বোমা তৈরির বিস্ফোরক, রাসায়নিক দ্রব্য, অস্ত্র ও বিভিন্ন যন্ত্রপাতি উদ্ধার করেছে পুলিশ।,রোববার সকাল থেকে দুপুর ৩টা পর্যন্ত বোম ডিসপোজল ইউনিট, স্পেশাল অ্যাকশন গ্রুপ, কাউন্টার টেরোরিজম অ্যান্ড ট্রান্সন্যাশনাল ক্রাইম, ডিএমপি এবং সেনাবাহিনীর একটি বোম ডিসপোজল টিম বাড়িটি ঘেরাও করে অভিযান চালায়। এরপর বিকালে বিস্ফোরক পাওয়ার কথা জানায় পুলিশ।,পুলিশ ও স্থানীয়রা জানায়, দিঘলবাক (ফেচি) আটঘর গ্রামের আখলাকুর রহমানের ছেলে আফজাল হোসেন (৩৫) পুরনো রহস্যজনক এই বাড়িটিতে বসবাস করেন। তিনি এর আগেও একাধিকবার অস্ত্রসহ গ্রেপ্তার হয়েছে।,সম্প্রতি আদালত একটি মামলায় আফজালের বিরুদ্ধে সমন জারি করে। জগন্নাথপুর থানার এসআই মোহাম্মদ নূরে আলম সেই সমন নিয়ে বাড়িটিতে যান। তখন পুলিশের উপস্থিতি টের পেয়ে আফজাল পালিয়ে যান।,পুলিশ বাড়িতে প্রবেশ করে বিভিন্ন কক্ষে ইলেকট্রনিক্স ডিভাইস, বিস্ফোরক পাউডার, যন্ত্রপাতি দেখতে পেয়ে অবাক হয়। পরে তারা অভিযান চালাতে ঊর্ধ্বতন কর্তৃপক্ষের সহায়তা চায়।,সুনামগঞ্জের অতিরিক্ত পুলিশ সুপার (ক্রাইম) রিপন কুমার মোদক জানান, পুলিশ বাড়ির বিভিন্ন কক্ষ থেকে ল্যাপটপ, মোবাইল, ওয়াকিটকি, রাসায়নিক দ্রব্য, বিস্ফোরক পাউডার, রামদা, চাকু, পাইপসহ নানা ধরনের ইলেকট্রনিক্স ডিভাইস উদ্ধার করেছে। এসব দ্রব্য ও যন্ত্র বিস্ফোরক তৈরিতে ব্যবহার করা হয়।,তিনি আরও জানান, কোনো জঙ্গি বা বিচ্ছিন্নতাবাদী বড় ধরনের নাশকতার চেষ্টা করছিল কি না তা আলামত থেকে খতিয়ে দেখছে পুলিশ। এ ঘটনায় মামলার প্রস্তুতি চলছে।,সকালে পুলিশ জানিয়েছিল, পরিত্যক্ত ওই বাড়িতে বেশ কিছু দিন ধরে রাতে কিছু অচেনা মানুষের আনাগোনা বেড়েছে বলে স্থানীয়রা জানায়। যারা আসতো, তাদের চলাফেরা রহস্যজনক।,অভিযানের কারণে সকাল থেকেই ওই এলাকায় আতঙ্ক বিরাজ করছিল। বাড়ির আশপাশে কাউকে আসতে দেওয়া হয়নি।,আশারকান্দি ইউনিয়ন পরিষদের চেয়ারম্যান আইয়ুব খান বলেন, যে বাড়িটিতে অভিযান চালানো হয়েছে সেই বাড়ির মালিক আফজাল একজন চিহ্নিত অস্ত্রবাজ। বিভিন্ন সময়ে সে অস্ত্রসহ ধরা পড়েছে। উদ্ধারকৃত আলামত খতিয়ে দেখে তার বিরুদ্ধে আইনানুগ ব্যবস্থা নেওয়া হোক।,Copyright © 2022, bdnews24",bn,2023-01-8 14:47:00+06:00
Bdnews24,"শ্রীমঙ্গলে চা শ্রমিক ইউনিয়নের এক পক্ষের স্মারকলিপি, অন্যপক্ষের বাধা",samagrabangladesh,https://bangla.bdnews24.com/samagrabangladesh/x8lnz5glwh,"মৌলভীবাজারের শ্রীমঙ্গলে বাংলাদেশ চা শ্রমিক ইউনিয়নের নির্বাচন দাবিতে ও চাঁদার হিসাব চেয়ে আলটিমেটাম দিয়ে স্মারকলিপি দিয়েছে একপক্ষ। অপর পক্ষ তাতে বাধা দিলেও পরে পুলিশী হস্তক্ষেপে পরিস্থিতি নিয়ন্ত্রণ হয়। ,রোববার বেলা আড়াইটার দিকে ‘আমরা সাধারণ চা শ্রমিকবৃন্দ’ ব্যানারে কয়েকশ চা শ্রমিক মিছিল করে স্মারকলিপি দিতে যান বলে জানিয়েছেন শ্রীমঙ্গল থানার ওসি জাহাঙ্গীর হোসেন সরদার।,তিনি জানান, চা শ্রমিকরা মিছিল করে মৌলভীবাজার সড়কে বাংলাদেশ লেবার হাউজের কেন্দ্রীয় কার্যালয়ের সামনে যান। তারা কার্যালয়ে প্রবেশ করে স্মারকলিপি দিতে চাইলে বর্তমান চা শ্রমিক ইউনিয়নের কিছু সদস্য তাদের বাধা দেয়। এ সময় উভয় পক্ষের মধ্যে উত্তেজনা শুরু হয়।,তাৎক্ষণিক শ্রীমঙ্গল থানা পুলিশ পরিস্থিতি নিয়ন্ত্রণে নিয়ে স্মারকলিপি প্রদানকারীদের পক্ষে সাত ভ্যালির সাত জন নেতাকে ভিতরে প্রবেশের অনুমতি দেয়। ,পরে তারা বাংলাদেশ চা শ্রমিক ইউনিয়নের বর্তমান সভাপতি মাখন লাল কর্মকারের উপস্থিতিতে প্রশাসনিক কর্মকর্তা দিলিপ নায়েকের হাতে স্মারকলিপি তুলে দেন। ,এ সময় লেবার হাউজের সামনে উত্তেজিত শ্রমিকরা বর্তমান কমিটির বিভিন্ন দুর্নীতি তুলে ধরে প্রতিবাদ সভা করেন।,তারা বলেন, বর্তমান কমিটির মেয়াদ শেষ হয়েছে ১৮ মাস আগে। তারা অবৈধভাবে সাধারণ শ্রমিকের কাছ থেকে ১৫ টাকা করে সংগ্রহ করে মাসে প্রায় ১৫ লক্ষ টাকা আত্মসাত করছে। ,অন্যদিকে মালিক পক্ষের কাছ থেকে সাধারণ শ্রমিকদের ১৯ মাসের এরিয়ার বিল ও আন্দোলনকালীন সময়ের বিল আদায়ে ব্যর্থ হয়েছে। ,আন্দোলনকারীদের পক্ষে শ্রমিক নেতা সেলিম হক বলেন, “এরা শ্রমিকদের স্বার্থের কথা চিন্তা না করে নিজেদের পেট ভরছেন। সাধারণ শ্রমিকদের অধিকার আদায়ের জন্য এদের হঠাতেই তাদের আন্দোলনে নামতে হয়েছে।” ,তিনি বলেন, “এখন পর্যন্ত ১৯ মাসের বকেয়া মজুরি উদ্ধারে তাদের ভূমিকা নেই। এ ছাড়াও প্রতি শ্রমিকের কাছ থেকে ১৫ টাকা করে চাঁদা নেয়া হয়। যার হিসাব দেওয়া হয় না সাধারণ চা শ্রমিকদের। ১৫ জানুয়ারির ভিতরে এর হিসাব না দিলে তাদের বিরুদ্ধে চাঁদাবাজীর মামলা করা হবে।” ,চা শ্রমিক নেতা সীতা রাম অম্লীক বলেন, “এরা প্রবীণ চা শ্রমিক নেতা রাজেন্দ্র প্রসাদ বুনার্জীকে লাঠিয়াল বাহিনী দিয়ে সরিয়ে ক্ষমতা দখল করেছে। এরাতো শ্রমিকের টাকা আত্মসাত করবেই। এখন সাধারণ শ্রমিক সোচ্চার হয়েছে। তাদের আর অবৈধভাবে সাধারণ শ্রমিকের কাছ থেকে টাকা আত্মসাৎ এবং লেবার হাউজ দখল করে রাখতে দেওয়া হবে না।”,পরে তারা একই দাবিতে শহরে বিক্ষোভ মিছিল করে বিকাল চারটায় শ্রীমঙ্গলস্থ বিভাগীয় শ্রম দপ্তরেরও স্মারকলিপি দেন। ,এ ব্যাপারে বাংলাদেশ চা শ্রমিক ইউনিয়নের সহ-সভাপতি পংকজ কন্দ বলেন, তারা একটি স্মারকলিপি গ্রহণ করেছেন। তবে এ স্মারকলিপি প্রদান গণতান্ত্রিক পন্থা পরিপন্থি। ,চা শ্রমিক ইউনিয়নের বালিশিরা ভ্যালী সভাপতি বিজয় হাজরা জানান, এরা রাজেন্দ্র প্রসাদ বুনার্জীর দল। যারা তাদের আগে ৩৪ বছর চা শ্রমিক ইউনিয়নের ক্ষমতা কুক্ষিগত করে রেখেছিল।,নির্বাচন বিষয়ে তিনি বলেন, তাদের মেয়াদোর্ত্তীণ হয়েছে ঠিক কিন্তু মেয়াদোর্ত্তীণ হওয়ার পূর্বেই নির্বাচনের জন্য শ্রম অধিদপ্তরকে চিঠি দিয়েছেন এবং নতুন নির্বাচন পর্যন্ত তাদের কার্যক্রম চালিয়ে যাওয়ার অনুমতি রয়েছে। ,চা শ্রমিক ইউনিয়নের ভারপ্রাপ্ত সাধারণ সম্পাদক নিপেন পাল বলেন, নির্বাচনী প্রক্রিয়া চলছে অচিরেই সকল পক্ষের অংশগ্রহণে গণতান্ত্রিক প্রক্রিয়ায় নির্বাচন অনুষ্ঠিত হবে।,Copyright © 2022, bdnews24",bn,2023-01-8 15:19:00+06:00
Bdnews24,কুড়িগ্রামে ৩ উপজেলার স্কুলে ছুটি দিয়ে শিক্ষকরা প্রতিমন্ত্রীর ছেলের বৌভাতে,samagrabangladesh,https://bangla.bdnews24.com/samagrabangladesh/f4iioikolj,"কুড়িগ্রামের তিন উপজেলার ‘সব’ সরকারি প্রাথমিক বিদ্যালয়ে সাধারণ ছুটি ঘোষণা করে শিক্ষকরা প্রাথমিক ও গণশিক্ষা প্রতিমন্ত্রী মো. জাকির হোসেনের ছেলের বৌভাতে অংশ নিয়েছেন বলে অভিযোগ উঠেছে।  ,রোববার রৌমারী, রাজিবপুর ও চিলমারী উপজেলায় একযোগে ২৬৪টি সরকারি প্রাথমিক বিদ্যালয়ে সাধারণ ছুটি ছিল বলে শিক্ষা কর্মকর্তা জানান।,জেলা প্রাথমিক শিক্ষা কর্মকর্তা শহিদুল ইসলাম বলেন, “তিন উপজেলায় শৈত্যপ্রবাহ বিদ্যমান থাকায় সংশ্লিষ্ট বিদ্যালয়ের প্রধান শিক্ষক নিজের ক্ষমতায় একদিনের সংরক্ষিত ছুটি ঘোষণা করেছেন। প্রধান শিক্ষক বছরে তিনদিন ছুটি দেওয়ার ক্ষমতা রাখেন। সেই সংরক্ষিত ছুটি থেকে আজকের ছুটি ঘোষণা করা হয়েছে। এ বিষয়টি শিক্ষা বিভাগ অবহিত আছে।”,নিজেও মন্ত্রীর ছেলের বিয়ের দাওয়াতে যাওয়ার কথা বলেন শিক্ষা কর্মকর্তা।,শিক্ষক ও স্থানীয়দের সঙ্গে কথা বলে জানা যায়, কুড়িগ্রাম-৪ (রৌমারী, রাজীবপুর ও চিলমারী) আসনের সংসদ সদস্য প্রতিমন্ত্রী জাকির হোসেনের রৌমারীর বাসভবনে তার ছেলে সাফায়েত বিন জাকিরের বিবাহোত্তর সংবর্ধনা (বৌভাত) ছিল। সেই বৌভাতের দাওয়াতে যেতে শিক্ষকদেরকে দিতে হয়েছে বাধ্যতামূলক চাঁদা। তিন উপজেলার এক হাজার ৩০০ শিক্ষকের কাছ থেকে উত্তোলিত প্রায় ছয় লাখ টাকায় ওয়াশিং মেশিন, ফ্রিজ, স্বর্ণসহ দেওয়া হয় নামিদামী উপহার।,কোনো বিশেষ দিবস বা জরুরি কারণ ছাড়াই বিদ্যালয় বন্ধ রেখেছে কর্তৃপক্ষ। এ বিষয়ে বিদ্যালয়ের প্রধান শিক্ষকরা ভিন্ন ভিন্ন কারণ দেখালেও শিক্ষার্থী ও স্থানীয়দের অভিযোগ, প্রতিমন্ত্রী জাকির হোসেনের ছেলের বিয়ে উপলক্ষে বন্ধ রাখা হয়েছে স্কুল।,সরেজমিনে মজাইডাঙ্গা, দক্ষিণ রাধাবল্লভ, রাণীগঞ্জ বাজার, ফকিরেরহাট, খালেদা শওকত পাটওয়ারী, চর খরখরিয়া, নিরিশিং ভাজ, রানীগঞ্জ মদন মোহনসহ কয়েকটি সরকারি প্রাথমিক বিদ্যালয়ে গেলে সবগুলোতে তালা ঝুলতে দেখা যায়।,কয়েকজন প্রধান শিক্ষকের সঙ্গে মোবাইল ফোনে কথা হলে তাদের কেউ কেউ শৈত্যপ্রবাহের কারণে স্কুল বন্ধ রাখার কথা জানান। তবে শিক্ষকদের কেউ কেউ ‘সংরক্ষিত ছুটির’ বিষয়টি উল্লেখ করে প্রতিমন্ত্রীর ছেলের বিয়ের দাওয়াতের কথা বলেন। তাদের কেউ নাম প্রকাশ করতে চাননি।,চিলমারীর বালাবাড়ি সরকারি প্রাথমিক বিদ্যালয়ের পাশের বাসিন্দা আব্দুল হাই সরকার বলেন, “আজ কোনো সরকারি ছুটি নয়। তারপরও স্কুলে ক্লাস হয়নি। প্রতিমন্ত্রীর ছেলের বিয়েতে যেতে স্কুল বন্ধ রাখা হয়েছে।”,এই স্কুলের এক শিক্ষার্থীর অভিভাবক মফিজুল ইসলাম বলেন, “আমার ছেলে এই স্কুলে পড়ে। এভাবে স্কুল কামাই করে শিক্ষকরা বিয়ে খেতে যাওয়া হাস্যকর ছাড়া আর কিছু নাই। এমনি প্রাইমারিতে ক্লাস হয় না ঠিকঠাক। মাস্টারও আসে না নিয়মিত। গরিবের পড়ালেখা হোক আর না হোক তাতে কার কী?”,আরেক অভিভাবক নোয়াব আলী বলেন, “সকালে থানাহাট ১ নং সরকারি প্রাথমিক বিদ্যালয়ে জাতীয় পতাকা তুলে রেখে শিক্ষকরা সবাই প্রতিমন্ত্রীর ছেলের বিয়েতে গেছে। আজ কোনো ক্লাস হয়নি।”,নাম প্রকাশে অনিচ্ছুক এক শিক্ষক বলেন, “আমাদেরকে বলা হয়েছে, একটা ক্লাস নিয়ে দাওয়াতে যেতে। তবে কোনও ক্লাস নেওয়া হয়নি। বিয়ের উপহার কেনার জন্য সবার কাছ থেকে ৫০০ টাকা করে চাওয়া হয়েছিল। পরে ৩০০ টাকা করে নেওয়া হয়।”,এ বিষয়ে চিলমারী উপজেলা প্রাথমিক শিক্ষা অফিসার আবু সালেহ সরকারের কাছে জানতে চাইলে তিনি বলেন, “আমি রৌমারীতে মন্ত্রীর ছেলের বিয়ের দাওয়াতে আছি। এখন ব্যস্ত আছি পরে কথা বলবো।”,এদিকে বিষয়টি ‘অবগত’ বলে জানালেন কুড়িগ্রামের জেলা প্রশাসক মোহাম্মদ সাইদুল আরিফ।,বিডিনিউজ টোয়েন্টিফোর ডটকমকে তিনি বলেন, তিন উপজেলায় প্রাথমিক বিদ্যালয়ে ছুটি চলছে তা তিনি অবহিত হয়েছেন। তিনি বিস্তারিত খোঁজ-খবর নিচ্ছেন।,প্রাথমিক শিক্ষা রংপুর বিভাগীয় উপপরিচালক মুজাহিদুল ইসলাম বলেন, প্রধান শিক্ষকদের হাতে বছরে তিন দিন সংরক্ষিত ছুটি দেওয়ার নিয়ম রয়েছে। তারা বছরের যেকোনো সময় এই ছুটি দিতে পারেন।,Copyright © 2022, bdnews24",bn,2023-01-8 15:25:00+06:00
Bdnews24,শীতার্ত বাংলাদেশ: মানুষ মানুষের জন্য!,opinion,https://bangla.bdnews24.com/opinion/ni4i22yyav,"যারা মনে করেন কলাম বা চলমান লেখালেখি মানে রাজনীতি বা দলীয় চর্চা আমি তাদের দলে পড়ি না। আবার এটাও মানি না যে, কলাম মানেই নিরন্তর সমালোচনা বা নিন্দা করা। এটা স্বীকার করি সবাই মিলেই এমন এক আবহ তৈরী করে ফেলেছি আমরা। আমার মনে হয় মানুষ তেমন লেখাগুলো পড়েন এবং পড়তে ভালোবাসেন যা তাদের মন স্পর্শ করতে পারে।,যখন এ লেখা লিখছি বাংলাদেশে তখন জাঁকিয়ে শীত পড়ছে। টিভিতে শীতে কাবু মানুষের দুরবস্থা দেখলাম। উত্তরবঙ্গ বা দক্ষিণবঙ্গের শীত প্রায় ফি বছরই শিরোনাম হয়ে যায়। এ বছর শীত খোদ ঢাকাকেও ছাড় দিচ্ছে না দেখতে পাচ্ছি। রাজধানী শহরের ধনী বা মধ্যবিত্তরা শীতের সকাল-রাতে কফির কাপ কিংবা ধোঁয়া ওঠা বারবিকিউ-এর ফটো দিয়ে নিজেদের দুঃখবিলাসের কথা জানাচ্ছেন। মন্দ কী? তা তারা করতেই পারেন। কিন্তু মন খারাপ হলো রাজপথে শীতার্ত মানুষগুলোকে দেখে। এমন কত হাজার বা লক্ষ মানুষ আছেন কে জানে? সংখ্যা নিয়ে যারা বাহাস করতে ভালোবাসেন তারা হয়তো এখনই ঝগড়া শুরু করে দেবেন। হাতে-কলমে পরিসংখ্যান দিয়ে প্রমাণ করে ছাড়বেন আগের আমলগুলোর চাইতে ফুটপাত বা রাজপথের কিনারায় রাত কাটানো মানুষের সংখ্যা কমে গেছে। নিশ্চয়ই কমেছে।,এ জন্য সরকার ও সংশ্লিষ্টদের ধন্যবাদ। কিন্তু কমতে কমতেও থেকে গেছে অনেক মানুষ। যাদের রাতে কোথাও যাবার জায়গা নাই। টিভিতে এটাও দেখলাম, গাড়ি করে এসে যারা শীতবস্ত্র দিচ্ছেন তাদের ঘিরে আছে বেশ কিছু মানুষ। চেহারা দেখলেই বোঝা যায় তারা কতটা কাবু। আপনি একবার ভাবেন এমন শৈত্যপ্রবাহ আর ঠান্ডায় আপনি-আমি যেখানে ঘরে থাকতে পারছি না তখন এই মানুষগুলো খোলা রাস্তায় কনকনে শীতের হাওয়ায় কীভাবে রাত কাটান?,এখন সোশ্যাল মিডিয়ার যুগ। সামাজিক যোগাযোগমাধ্যমে মানুষ পোস্ট দেয় না এমন কোনো বিষয় নেই বললেই চলে। এসব পোস্টে কাজও হয়। এটা তো প্রমাণিত সত্য যে, খবরের কাগজ এমনকি বহু চলমান, দৃশ্যমান মিডিয়ার চাইতেও শক্তিশালি ফেইসবুক, ইনস্টাগ্রাম বা টুইটার। দেশের ভেতর সংঘটিত কত অন্যায়-অপমান আর বেদনার প্রতিকার করে ছেড়েছে সামাজিক যোগাযোগমাধ্যম। বিশেষত ধর্মের নামে সাম্প্রদায়িকতা বা বিজ্ঞানহীনতার বিরুদ্ধে ফুঁসে ওঠা জনমত অনেক পরিবর্তন সম্ভব করে ছেড়েছে। অথচ এমন একটা মানবিক বিষয় নিয়ে কেন নীরব থাকবে বা থাকি আমরা?,দুনিয়ার বহুদেশে এখন ছিন্নমূল মানুষেরা রাস্তায় থাকেন। হোমলেস মানুষ সিডনিতেও আছে। কাজে যাই ভোর সাতটার আগে। বাংলাদেশের চাইতে অনেক বেশি শীত আর কনকনে ঠান্ডা বাতাসে তিন-চার স্তরের কাপড় পরিহিত আমারই খবর হয়ে যায়। এখানকার হোমলেসরা ঠিক পথে থাকে না, থাকে ছাদের তলায়। কিন্তু আমি যেটা খেয়াল করি প্রায় সবাই পর্যাপ্ত গরম কাপড়ে ঢাকা। তাদের গায়ে ব্র্যান্ডের পোশাক। পায়ে দামী কেডস। বোঝাই যায় এরা সরকারের অনুদান পায়। হয়তো তা নানা অকাজে খরচ করে ফেলে অথবা কুলিয়ে উঠতে পারে না। এই মানুষগুলোকে কয়েকদিন বা মাসখানেক পর আর দেখা যায় না। এর কারণ সরকারি তরফে খবর গেলেই পুলিশ ও সংশ্লিষ্ট বিভাগের লোকজন এসে হাজির হয়ে যায়। তাদের ধরে নিয়ে যাওয়া হয় হাউজিং কমিশন নামের বাড়িগুলোয়। ওইসব বাড়ি-ঘর দেখে বোঝার উপায় নেই এগুলো কি কারও কেনা বাড়ি না সরকারি কমিশনের হাউজিং। বরং এমনও দেখেছি এদের অনেকেই সেখানে যেতে নারাজ। হয়তো শেডের তলায়, স্টেশনে বা জনবহুল এলাকায় দিনের বেলা ভালো পরিমাণ ডলার জোটে বলেই এরা যেতে চায় না। আসামীর মতো ধরে-বেঁধে সরকারি কমিশনের হাউজিংয়ে নিয়ে যাবার দৃশ্যও দেখেছি। আমাদের দেশে সরকারের আন্তরিকতা থাকলেও এমনটা সম্ভব না।,যাদের কথা বলছি তারা হতদরিদ্র। তাদের সংখ্যাই বেশি। এরা ভালো না থাকলে দেশ বা সমাজ ভালো থাকে কী করে? যে আয়-উন্নতি-প্রবৃদ্ধির কথা বলা হয় তা বাস্তব হলে শীতকাল কেন এমন কষ্টে কাটবে এদের? কিন্তু এটাতো ঠিক এই সময়েই ঢাকায় এমন উৎসব হচ্ছে যার টিকেটের দাম দশ হাজার টাকা। এমন সব খেলা বা বিনোদনের আসর রয়েছে যার টিকেটের দাম আকাশ ছোঁয়া হলেও মেলা ভার। এসব মানুষদের সবাই না হোক একটা অংশ যদি তাদের উপচে পড়া অর্থের কিছুটা দান করতেন তো শীতার্ত এই মানুষগুলোর শরীরে কাপড় থাকত।,আমাদের সমাজে ধনী মানুষ মূলত কারা? এর উত্তর আমাদের দিতে হবে না। এর জবাব একটি শিশুও দিতে পারবে। আঙুল ফুলে কলাগাছের দিনও শেষ। এখন আঙুল ফুলে বটগাছের যুগ। এইসব বটগাছের কোনো খবর নেই। কোনো ক্রান্তিকালে এদের খবর থাকে না। এরা দেশের টাকা, ব্যাংকের টাকা পাচার করে নিজেরা তেল-ঘিয়ে থাকে বটে কিন্তু গরীব-দুঃখীদের জন্য এদের মন খারাপ হয় না। এদের টাকায় গরীবের হক থাকলেও তারা এর পরোয়া করে না। এরা একবেলার খাবারের টাকা বা একদিনের অপচয় দান করলেও সমস্যার অনেকটাই সমাধান হতে পারত।,আরেকটা কথা, শুধু শীতের সময় এলে বা মানুষ কষ্ট পেলে তখন তা নিয়ে ভাবতে হবে কেন? শীতকাল তো বলেকয়েই আসে। কষ্টের খবরও নতুন কিছু না। আগেভাগেই কি প্রতিকারের জন্য কাজ শুরু করা যায় না? শীতের একমাস আগেই মানুষকে শীতবস্ত্র তুলে দেয়া যায় না? তা হলে আজ এই হাড়কাঁপানো কনকনে শীতে এদের খবর শিরোনাম হতো না। তারাও বাঁচতে পারত।,উন্নতি-উন্নয়ন এসব কাগজ কলমের বিষয় না। এর সাথে চাই আন্তরিকতা। চাই সম্মিলিত ভালোবাসা। যে মানুষগুলো এদের জন্য ভাবে বা যাদের মন কাঁদে তারা নিজেরাই অসহায়। আর টাকা ও বিত্ত আছে তাদের হৃদয় নেই। এই দুই অংশের সমঝোতা আর মিলনেই আমরা শীতে কাবু মানুষদের পাশে দাঁড়াতে পারি। মানুষ মানুষের জন্য এই কথা কি সত্য হবে না?,Copyright © 2022, bdnews24",bn,2023-01-8 14:57:00+06:00
Bdnews24,এক হাজার দুঃস্থকে শীতবস্ত্র দিল যুবলীগ,politics,https://bangla.bdnews24.com/politics/1f8e0i8grv,"বঙ্গবন্ধু শেখ মুজিবুর রহমানের স্বদেশ প্রত্যাবর্তন দিবস সামনে রেখে এক হাজার অসহায় ও দুঃস্থদের মাঝে শীতবস্ত্র বিতরণ করেছে যুবলীগ। ,রোববার মিরপুরের শেখ রাসেল শিশু উদ্যানে অসহায় ও দুঃস্থদের মাঝে শীতবস্ত্র বিতরণের এই কর্মসূচি চলে। ,যুবলীগ যুগ্ম-সাধারণ সম্পাদক শেখ ফজলে নাঈম বলেন, ""যুবলীগ সবসময় মানুষের পাশে ছিল, আছে, থাকবে। মহামারীতে যুবলীগ চেয়ারম্যান শেখ ফজলে শামস্ পরশের নির্দেশে অসহায় মানুষের পাশে ছিল যুবলীগ। বিনামূল্যে ঔষধ বিতরণ, মাস্ক বিতরণ, ফ্রি-অক্সিজেন সেবা, ফ্রি অ্যাম্বুলেন্স সেবাসহ অসহায় কৃষকের ধান কেটে দিয়েছে যুবলীগ। তারই ধারাবাতিকতায় আজকে আপনাদের মাঝে শীতবস্ত্র উপহার হিসেবে দিতে এসেছি। যুবলীগ সব সময় মানুষের পাশে ছিল এটাই তার প্রমাণ।"" ,যুবলীগের প্রচার সম্পাদক জয়দেব নন্দী বলেন, ""যুবলীগ চেয়ারম্যান শেখ ফজলে শামস পরশের নির্দেশে অসহায় মানুষের জন্য আমরা শীতার্তদের পাশে আছি। এই কার্যক্রম ধারাবাহিকভাবে ঢাকাসহ সারা দেশে চলমান আছে।"" ,যুবলীগ কেন্দ্রীয় সহ-সম্পাদক সামিউল আমিন, কার্যনির্বাহী সদস্য নূর হোসেন সৈকতসহ ঢাকা মহানগর উত্তর যুবলীগের নেতাকর্মীরা এ সময় উপস্থিত ছিলেন।,Copyright © 2022, bdnews24",bn,2023-01-8 15:43:00+06:00
Bdnews24,সিনেমার লাভের ৫০% তারকাদের পকেটে চলে যায়: করণ,glitz,https://bangla.bdnews24.com/glitz/d56nuc3wwl,"বলিউডে তারকা শিল্পীদের পারিশ্রমিক নিয়ে কথা বলার মিছিলে এবার যোগ দিলেন পরিচালক-প্রযোজক করণ জোহর। তার ভাষ্যে, তারকাদের কেউ কেউ লাভের ৫০ শতাংশই নিয়ে নেন, যা অনুচিৎ।,করণ সিনেমার লভ্যাংশ অভিনেতা, প্রযোজক, পরিচালক, হল মালিকদের মধ্যে কীভাবে বণ্টন হয়, তার একটি ব্যাখা দেন বলে ইন্ডিয়ান এক্সপ্রেস জানিয়েছে। সেখানেই তিনি এই প্রসঙ্গ তোলেন। ,সাম্প্রতি মাস্টার্স ইউনিয়ন পডকাস্টে করণ বলেন, “সিনেমা বক্স অফিসে ব্যর্থ হওয়ার পরেও অভিনেতাদের কেউ কেউ আকাশচুম্বী পারিশ্রমিক বুঝে নিয়েছেন। দুর্ভাগ্যবশত, সিনেমার লাভের পঞ্চাশ শতাংশ তারকারা নিয়ে থাকেন। পরিচালক পান ৩০ শতাংশ, কিছুটা পান চিত্রনাট্যকার, অবশিষ্টটুকু জোটে প্রযোজকের ভাগে।”,নির্মাতার মতে, এই প্রজন্মের অভিনেতারা শাহরুখ খান, সালমান খান, আমির খান কিংবা অমিতাভ বচ্চনের সুপারস্টার হতে পারেননি। ,“শাহরুখ, সালমান, আমির, অমিতাভ, অক্ষয়, অজয় ও হৃতিকের মতো জাদু নেই এখনকার অভিনেতাদের মধ্যে। তারা ‘দ্য লাস্ট মোহিকানস’। এই প্রজন্মের তারকাদের জন্য কেউ থেমে গিয়ে লাইনে দাঁড়ায় না।”,করণের বিবেচনায় খ্যাতিমান এবং সুপারস্টার হিসেবে খ্যাতিমান দুটি ভিন্ন জিনিস। কেউ ইউটিউবার হয়ে বিখ্যাত হতে পারে। তাই বলে তিনি সুপারস্টার নন।,এখন সিনেমায় লগ্নী করতে গিয়ে প্রযোজকদের সমস্যার বিষয়টি তুলে ধরে করণ বলেন, “একজন প্রযোজক হিসেবে এখন নির্মাতাদের চেয়ে অভিনেতাদের মুখোমুখি হতে বেশি বেগ পেতে হয় আমার। কারণ সেখানে প্রতিনিয়ত এক বিভ্রান্তির বিরুদ্ধে লড়াই করতে হয়।,“বিপত্তিটা বাধে তখন, যখন তারা অন্ধভাবে পারিশ্রমিক চেয়ে বসে। তাদের মুখের উপর তো আর বলতে পারি না, গত চার সিনেমায় যা করেছেন, তারপরে কি করে এমনটা দাবি করতে পারেন? আপনি ৫ কোটি পরিশ্রমিক চাইছেন ভালো কথা, কিন্তু আমার কি তা দেয়া উচিৎ?”,এখনকার তারকাদের অনেকের মাঝে এমন অহং শক্তভাবে জেঁকে বসেছে মন্তব্য করে তিনি বলেন, “আমার নিজের একটি ম্যানেজমেন্ট এজেন্সি আছে। আমি প্রায়ই তাদের বলি, দয়া করে আপনারা প্রযোজকের জন্য কাজ করবেন, অভিনেতার জন্য নয়।”,‘কুচ কুচ হোতা হ্যায়’, ‘কাভি খুশি কাভি গম’, ‘মাই নেম ইজ খান’, ‘স্টুডেন্ট অফ দ্য ইয়ার’সহ অনেক দর্শকপ্রিয় সিনেমার নির্মাতা করণ জোহর। এছাড়া ছোটপর্দার জনপ্রিয় তারকালাপ অনুষ্ঠান ‘কফি উইথ করণ’ এর উপস্থাপক হিসেবেও বেশ জনপ্রিয় তিনি। এবছর করণের নির্মিত ‘রকি অর রানি কি প্রেম কাহানি’ প্রেক্ষাগৃহে মুক্তি পাবে।,Copyright © 2022, bdnews24",bn,2023-01-8 15:02:00+06:00
Bdnews24,গোল বাতিলের সিদ্ধান্ত লোপেতেগির কাছে ‘অবিশ্বাস্য’,sport,https://bangla.bdnews24.com/sport/8ptyq1s3ts,"অ্যানফিল্ডে শনিবার এফএ কাপের তৃতীয় রাউন্ডের ম্যাচটি ২-২ ড্র হয়। ২৬তম মিনিটে এগিয়ে যাওয়ার পর প্রথমার্ধের শেষে ও দ্বিতীয়ার্ধের শুরুতে দুটি গোল হজম করে উলভারহ্যাম্পটন। এরপর ৬৬তম মিনিটে সমতার ফেরে তারা।,জয়ের সম্ভাবনাও জেগেছিল উলভারহ্যাম্পটনের সামনে। ৮১তম মিনিটে প্রতিপক্ষের জালে বল জালে পাঠিয়ে উল্লাসে মাতেন দলটির সেন্টার ব্যাক গোমেস। তবে অফসাইডের পতাকা তোলেন লাইন্সম্যান।,এরপর সেটি পর্যালোচনা করা হয় ভিএআরে (ভিডিও অ্যাসিস্ট্যান্ট রেফারি)। কিন্তু এটি যে অফসাইড ছিল না, তা প্রমাণে তাদের কাছে ক্যামেরার সঠিক অ্যাঙ্গেল না থাকায় বহাল রাখা হয় রেফারির সিদ্ধান্ত। ফলে ড্র নিয়েই মাঠ ছাড়তে হয় উলভারহ্যাম্পটনকে।,ম্যাচ শেষে আইটিভির সঙ্গে আলাপচারিতায় অফসাইডের সিদ্ধান্ত নিয়ে ক্ষুব্ধ প্রতিক্রিয়া জানান সাবেক রিয়াল মাদ্রিদ কোচ লোপেতেগি। তার মতে, ভিএআরের সঠিক ব্যবহার হয়নি ম্যাচে।,“আমরা এটা দেখেছি, অফসাইডের অস্তিত্বই নেই, আমি দুঃখিত। এটা অসম্ভব। কেউ তাকে বলেছে এটা অফসাইড, কিন্তু আমরা ছবিগুলো দেখেছি, এর কোনো অস্তিত্ব নেই।”,“সিদ্ধান্তটি ভুল ছিল। আমি প্রতিদিন ভুল করি, এবং কখনও কখনও তারাও (ভিএআর) করে। আজ আমরা ভিএআর-এর সাহায্য পেয়েছি এবং এটি হতাশার বিষয়, কারণ আমি দুঃখিত, এটি অফসাইড নয়।”,Copyright © 2022, bdnews24",bn,2023-01-8 15:44:00+06:00
Bdnews24,নির্বাচন নিয়ে সন্দেহ পোষণ করা যুক্তরাষ্ট্রের জ্ঞানের অভাব: মোমেন,samagrabangladesh,https://bangla.bdnews24.com/samagrabangladesh/lmjeusb8o2,"বাংলাদেশের নির্বাচন নিয়ে সন্দেহ পোষণ করা যুক্তরাষ্ট্রের জ্ঞানের অভাব বলে মন্তব্য করেছেন পররাষ্ট্রমন্ত্রী এ কে আব্দুল মোমেন। এ নিয়ে কারো ‘মাতব্বরি’ করে পরামর্শ দেওয়ারও দরকার নেই বলে উল্লেখ করেন তিনি।,রোববার দুপরে সিলেট ওসমানী আন্তর্জাতিক বিমানবন্দরে ই-গেট কার্যক্রমের উদ্বোধনী অনুষ্ঠান শেষে সাংবাদিকদের এক প্রশ্নের জবাবে তিনি এ কথা বলেন।,গণতন্ত্র, মানবাধিকার এবং ন্যায়বিচারের অধিকার প্রতিষ্ঠার জন্য বাংলাদেশের সৃষ্টি হয়েছিল উল্লেখ করে মন্ত্রী বলেন, “অন্যরা মাতব্বরি করতে পারেন। কিন্তু দে শ্যুড ফলো আস। আওয়ামী লীগ সবসময় নির্বাচনের মাধ্যমে সরকার গঠন করেছে। সুতরাং ওই সম্পর্কে উনারা যে বিভিন্ন সন্দেহ পোষণ করেন, তাদের ইতিহাস সম্পর্কে অভিজ্ঞতার অভাব, জ্ঞানের অভাব।“,“এবং তারা হয়তো জিনিসগুলো ঠিকমতো পর্যবেক্ষণ করছেন না বলে অনেক সময় অনেকগুলো অবান্তর বক্তব্য দিয়ে থাকেন। আমি আশা করবো, তারা আমাদের ইতিহাস পড়ুক, আর আমাদের চলার পথটা দেখুক। এই দেশটা হচ্ছে ডেমোক্রেসির একটা কেন্দ্রবিন্দু।”  ,আব্দুল মোমেন বলেন, “আমেরিকার ৭২ পার্সেন্ট জনগণ মনে করে আমেরিকার ডেমোক্রেসি খুব দুর্বল। আর দেশটির রিপাবলিকান পার্টির ৭৭ পার্সেন্ট মনে করে যে, গত প্রেসিডেন্ট ইলেকশন ছিল ফ্রড এবং দে হ্যাভ স্টুলেন দ্য ইলেকশন। এই রকম তাদের মন-মানসিকতা। আমাদের দেশেও কিছু লোক এই ধরনের আছে।”,বাংলাদেশের নির্বাচন অংশগ্রহণমূলক ও স্বতঃস্ফূর্ত উল্লেখ করে পররাষ্ট্রমন্ত্রী বলেন, “ওই দেশে অ্যাভারেজ কতো লোকে ভোট দেয়? পঞ্চাশের নিচে ভোট দেয়। আর আমাদের দেশে ৭২, ৮০, ৯০ পার্সেন্ট লোকে ভোট দেয়। ওইসব দেশে ইলেকশনের এক মাস আগে ক্যাম্পেইন শুরু হয়, আমাদের এক বছর আগেই শুরু হয়ে যায়।“,আগামী জাতীয় নির্বাচন যুক্তরাষ্ট্র পর্যবেক্ষণ করতে চাইলে সেই অনুমতি দেওয়া হবে জানিয়ে আব্দুল মোমেন বলেন, “উই হ্যাভ নাথিং টু হাইড।”   ,তিনি বলেন, “আমাদের (দেশের) জন্ম হয়েছে ন্যায়বিচার, গণতন্ত্র, মানবাধিকার প্রতিষ্ঠার জন্য, তুলে ধরার জন্য। এই দেশের প্রত্যেক মানুষের রন্ধ্রে রন্ধ্রে এই প্রিন্সিপলগুলো আছে। সো, আমাদেরকে অন্যরা মাতব্বরি করে এই পরামর্শ দেওয়ার দরকার নাই। উনারা আয়নায় নিজেদের মুখ দেখুক।”,“তবে আমরা অঙ্গীকার করেছি, প্রধানমন্ত্রী অঙ্গীকার করেছেন যে, আগামী নির্বাচন স্বচ্ছ, সুন্দর, গ্রহণযোগ্য এবং অংশগ্রহণমূলক হবে। সবাইকে নিয়ে আমরা করতে চাই, যারা নির্বাচনে আসবেন।”,এ সময় বাংলাদেশের পাসপোর্টের মান অনেক বৃদ্ধি পেয়েছে বলে মন্তব্য করেন পররাষ্ট্রমন্ত্রী।,তিনি বলেন, “বিমানবন্দরে ই-গেট কার্যক্রম শুরুর মাধ্যমে আমাদের পাসপোর্টের মান আরও বৃদ্ধি পাবে। তখন বহু দেশে যাওয়ার জন্য আমাদের ভিসার দরকার হবে না। অনেক দেশ সাগ্রহে আমাদের সঙ্গে ভিসা অব্যাহতি চুক্তি করতে চাচ্ছে। এটা ইতিবাচক।” ,প্রধানমন্ত্রী শেখ হাসিনা থাকলে দেশ অনেক উন্নত অবস্থানে পৌঁছাবে জানিয়ে মন্ত্রী বলেন, “দেশে পাসপোর্ট পেতে কিছু ভোগান্তি পোহাতে হয়। আমরা পাসপোর্টের জন্য কাজ করে যাচ্ছি। সম্প্রতি আমাদের পাসপোর্টের সেবা অনেক উন্নত হয়েছে, আগের মতো বছরখানেক বসে থাকতে হয় না। কিছু কিছু যেগুলো অবাঞ্ছিত, সেগুলোতে সময় লাগে। অধিকাংশই পাসপোর্ট পেয়ে যান।”,ই-গেট কার্যক্রমের উদ্বোধনী অনুষ্ঠানে আরও উপস্থিত ছিলেন ইমিগ্রেশন ও পাসপোর্ট অধিদপ্তরের মহাপরিচালক মেজর জেনারেল নূরুল আনোয়ার, সুরক্ষা সেবা বিভাগের সচিব আবদুল্লাহ আল মাসুদ, সিলেটের জেলা প্রশাসক মো. মজিবর রহমান, সিলেট বিভাগীয় পাসপোর্ট ও ভিসা কার্যালয়ের উপ-পরিচালক মহের উদ্দিন শেখ, সিলেট জেলা পরিষদের চেয়ারম্যান নাসির উদ্দিন খান।  ,Copyright © 2022, bdnews24",bn,2023-01-8 15:47:00+06:00
Bdnews24,"ইংরেজিতে লিখি, কারণ এতে আমি ‘স্বচ্ছন্দ্য’: গুরনাহ",bangladesh,https://bangla.bdnews24.com/bangladesh/tci12ybh85,"আন্তর্জাতিক পাঠক ধরার জন্য নয় বরং নিজের স্বাচ্ছন্দ্যের কারণেই ইংরেজি ভাষাতে লেখালেখি করার কথা বলছেন নোবেল সাহিত্য পুরস্কারজয়ী লেখক আবদুলরাজাক গুরনাহ।,লেখার মাধ্যম হিসেবে ইংরেজিকে বেছে নেওয়ার কারণ বিষয়ক এক প্রশ্নে রোববার ঢাকা লিট ফেস্টের এক অধিবেশনে এমন উত্তর দেন তানজানিয়া বংশোদ্ভূত ব্রিটিশ এ লেখক।,২০২১ সালে নোবেল পুরস্কার জয়ী গুরনাহ বলেন, “আমি কোন ভাষায় লিখব তা নিয়ে চিন্তা করছি কিংবা ইংরেজিতে লিখলে আন্তর্জাতিক পাঠক পাওয়া যাবে- এমন বিষয় আমার ক্ষেত্রে কখনও ঘটেনি।,“এসব আমার কাছে কোনো বিষয় ছিল না বা আমার ক্ষেত্রে ঘটেওনি। ইংরেজি এমন একটা ভাষা যাতে আমি স্বচ্ছন্দ্য ছিলাম। সেটাতেই আমি লেখা চালিয়ে গেছি এবং এখনও আমি তেমনই অনুভব করি।”,ইংরেজিতে সাবলীলভাবে লেখার বিষয়টি তুলে ধরে তিনি বলেন, “ভাষা নিয়ে কোনো ধরনের চিন্তা না করেই আমি ইংরেজিতে লিখতে পারি। আমি লেখার সঠিক সমন্বয় পাওয়ার ক্ষেত্রে বেশি যত্নবান ছিলাম। এভাবেই চলছে, এটা একটা ভাগ্য।”,এদিন ঢাকায় বাংলা একাডেমিতে দশম এ সাহিত্য আসরের শেষ দিনে ‘ডেজার্শন’ শীর্ষক অধিবেশনে নিজেদের বেড়ে ওঠার গল্প শোনানোর পাশাপাশি লেখক হয়ে ওঠার পথচলা তুলে ধরেন গুরনাহ। অনুষ্ঠান সঞ্চালনায় ছিলেন গুরনাহ এর বিভিন্ন বইয়ের সম্পাদক ও ব্রিটিশ প্রকাশক আলেকজান্ড্রা পিঙ্গেল।,আগের দিন শনিবারও নিজের লেখালেখি এবং সাহিত্য নিয়ে কথা বলেন নোবেল বিজয়ী এ লেখক ও সাহিত্যের শিক্ষক।,গুরনাহর জন্ম ১৯৪৮ সালে তানজানিয়ার জানজিবারে, যে দেশ পর্তুগিজ, ওমান ও ব্রিটিশ শাসনে ছিল কয়েকশ বছর। তার গল্পের অনেক চরিত্রের মত তিনি নিজেও একজন শরণার্থী হয়ে ১৯৬০ এর দশকে ইংল্যান্ডে পা রাখেন।,তার পরের জীবনের বড় একটা সময় কেটেছে কেন্ট বিশ্ববিদ্যালয়ে। সর্বশেষ সেখানে তিনি ইংরেজি আর পোস্ট কলোনিয়াল সাহিত্যের অধ্যাপক ছিলেন।,রোববার অনুষ্ঠানে লেখার ভাষা বেছে নেওয়ার প্রসঙ্গে বলতে গিয়ে জানজিবারে স্কুলে পড়ার সময় এক শিক্ষক তার ইংরেজিতে দক্ষতার কথা বলেছিলেন বলে উল্লেখ করেন গুনরাহ।,ইংরেজির সঙ্গে তার এক ধরনের ‘বন্ধনের’ কথা তুলে ধরে তিনি বলেন, “শিশুকালে স্কুলেও আমি ইংরেজিতে ভালো করেছিলাম। এটা এমন দক্ষতা, যা আমার মধ্যে ছিল।,“আরেকটা বিষয় হচ্ছে আমি ইংরেজিই পড়ছিলাম, ইংরেজি বই পড়ছিলাম। পড়া ও লেখার মধ্যে অন্তরঙ্গ সংযোগ আমরা সবাই জানি। আমার মনে হয়, যখন আমি লিখতে আসি, তখন ইংরেজিতে লেখাই ছিল আমার জন্য সহজ। মায়ের কাছে চিঠি লেখা ছাড়া বাকি সবকিছু ইংরেজিতে লেখা ছিল আমার কাছে সহজতর।”,খুব ছোটো বেলায় জানজিবার বন্দরে আসা বিদেশি জাহাজ ও তাতে চড়ে আসা নানা ভাষা-সংস্কৃতির মানুষের জীবনাভিজ্ঞতা দেখার কথা অনুষ্ঠানে তুলে ধরেন তিনি।,গুরনাহ বলেন, বিভিন্ন আকারের শত শত জাহাজ বন্দরে নোঙর করত। কিন্তু সেইলিং বোটে থাকার ব্যবস্থা না থাকায় নাবিকরা কূলে নেমে আসত। খালি জায়গায় বিছানা পেতে থাকত তারা।,“আগ্রহের দিক থেকে এটা ছিল বেশ। কারণ এটা বিশ্বকে আমাদের কাছে নিয়ে আসত। বিভিন্ন সম্প্রদায়ের স্থায়ী অবস্থান জানজিবারে ছিল। যখন বড় সংখ্যায় বাইরের মানুষ আসার কথা বলছি, তখন বহু ভাষা, বহু সংস্কৃতি ও বহু রকমের খাবার আর তারা মূলত কালচে হত, তাদের সমুদ্রে কষ্টকর যাত্রার কারণে। এক ধরনের হুড়োহুড়ি আর চেঁচামেচি লেগেই থাকত।”,১৯৬৪ সালে জানজিবারে বিপ্লব শুরু হলে ১৩ বছর বয়সী শিশুমনে কী রকম প্রভাব পড়েছিল, তা স্পষ্ট মনে থাকার কথা তুলে ধরেন এ লেখক।,ছোটোবেলায় কী বই পড়তেন- এমন প্রশ্নে গুরনাহ বলেন, অতো বই পাওয়া যেত না, তবে সামনে যা পেতেন গোগ্রাসে পড়তেন তিনি।,“যদিও অতো বেশি কিছু পাওয়া যেত না, তবুও সামনে যা পাওয়া যেত আমি তাই পড়তাম। জানজিবারে বহু ধরনের বই আসার ব্যবস্থা ছিল না। বই কেনার ধারাও মানুষের মধ্যে সেভাবে ছিল না। কিছু বই পাওয়া যেত স্কুলে।”,১০ বছর বয়সে টাইফয়েডে আক্রান্ত হয়ে তিন মাস হাসপাতালে ভর্তি ছিলেন থাকার স্মৃতিচারণ করে তিনি হাসপাতালের বিছানায় শুনে সবগুলো পাঠ্যপুস্তক মুখস্ত করে ফেলার কথাও অনুষ্ঠানে তুলে ধরেন।,“যখন আমি স্কুলে ফিরলাম, তখন দেখি সবগুলো পাঠ্যপুস্তকই আমার মুখস্ত। দেখা গেছে, ভূগোলের ক্লাসে শিক্ষক যখন প্রশ্ন করছিল, তার সবগুলো উত্তরই আমার জানা। কারণ আমি পুরো বই মুখস্ত করে ফেলেছিলাম।”,সংঘাত আর সামরিক শাসনের মধ্যে শিক্ষা প্রতিষ্ঠান বন্ধ হয়ে যাওয়ার প্রেক্ষাপটে ষাটের দশকের শেষে দেশ ছাড়ার পরিস্থিতি তৈরি হওয়ার কথা তুলে ধরেন গুরনাহ।,ইংল্যান্ডে গিয়ে সাহিত্য নিয়ে পড়াশোনা শেষ করেন তিনি। এক পর্যায়ে লেখেন নিজের প্রথম উপন্যাস ‘মেমোরি অব ডিপার্চার’।,নিজে স্বদেশ ছেড়ে যাওয়ার কষ্টকর অভিজ্ঞতাই কী এই উপন্যাসের উপজীব্য, সঞ্চালকের এমন প্রশ্নে তানজানিয়া বংশোদ্ভূত ব্রিটিশ এ লেখক বলেন, “কোনো নির্দিষ্ট বিষয়ের উপর নিবদ্ধ না থেকে আমি সেই সময়টা নিয়ে লেখার চেষ্টা করছিলাম। এখানে একটা ব্যাপার ছিল, কীভাবে আমি এমন লোকদের কথা লিখব না যারা এখনও সেই ঝামেলার মধ্য আছে, তাদের রক্ষা করে।,“বঞ্চনাটা কী রকম আর নাগরিক অধিকার কেমন হওয়া উচিত এসব বিষয়ে আমি লিখতে চেয়েছিলাম। অন্যান্য অধিকার নিয়েও। এটা শুধু আমি কিসের মধ্য দিয়ে গিয়েছি তা নয়, তার বাইরে আমি কী অবস্থার মধ্য দিয়ে গিয়েছি এবং যেসব বিষয়ের সাক্ষী হয়েছি। যারা এ ধরনের নৃশংসতার মধ্য দিয়ে গিয়েছে, তাদের অনেককে আমি চিনতাম।”,অন্তহীন কষ্ট পেরিয়ে ইংল্যান্ডে পাড়ি দেওয়ার পর সবকিছু সাবলীল ও স্বাচ্ছন্দ্যের ছিল কি না এমন প্রশ্নে আসে অনুষ্ঠানে। জবাবে গুরনাহ বলেন, অনেক সুযোগের মধ্যেও বিরুদ্ধ পরিবেশ তাকে মোকাবিলা করতে হয়েছে। সেটা হচ্ছে বর্ণবাদী আচরণের কষ্টদায়ক অভিজ্ঞতা।,তিনি বলেন, “রাষ্ট্রীয় পর্যায় থেকে শুরু করে রাস্তা, বিভিন্ন জায়গায় প্রতিকূল পরিবেশ থাকলেও সেটা ছিল রোমাঞ্চকর। নতুন জায়গায় আসতে পেরে স্বাধীনতাকে নতুনভাবে আবিষ্কার করা। স্বাধীনভাবে কথা বলা, যেটা চিন্তা করার ইচ্ছা- সেটা চিন্তা করতে পারা আর এটার জন্য আপনাকে কেউ শাস্তি দেবে না।,“লন্ডনে চমকপ্রদ ভিন্নতা ছিল প্রচুর বই পাওয়া, যা আগের অভিজ্ঞতা থেকে আলাদা। এখানে আপনি সব ধরনের বই পড়তে পারছেন। একের পর এক বই আপনি পাবেন। এর ফলে আমি সাহিত্য পড়ার আগ্রহ প্রকাশ করি।”,লেখক হয়ে ওঠার গল্প শুনিয়ে এই নোবেল বিজয়ী বলেন, প্রথম দিকে স্কুল জীবনে শুধু শিক্ষককে দেখানোর জন্য লিখতাম। সেসময় ওইগুলোকে আমি লেখা হিসাবে ভাবতাম না। এরপর নিজের বোঝাপড়ার জন্য লিখতে শুরু করি।,“এক পর্যাযে আমি চিন্তা করলাম, আমি এখন লিখতে পারি যাতে অন্যরা তা দেখতে পারে। এটা এমন ছিল না, আমার কেমন মনে হয়। এটা ছিল ভিন্ন রকম বিষয়। এমন বিষয় লেখার চেষ্টা করতাম যা পাঠকের কাছে যেতে পারে। কিন্তু বই প্রকাশের তেমন ধারণা আমার ছিল না।”,ইংল্যান্ডে এসে সাহিত্যের যে জগতে গুরনাহ বিচরণ করেছেন জানজিবারে থাকলে সেই পথে কি তিনি থাকতেন?,এমন প্রশ্নের উত্তরে তিনি বলেন, “আমি সত্যিকার অর্থে এটা জানি না। এটা এমন একটা বিষয় যা নিয়ে আমি ভেবেছিও, এভাবে এই পথে যেতাম কি না আমার সন্দেহ হয়।,“কারণ এই পর্যন্ত যা কিছু ঘটেছে তার অনেক কিছুই আমি জানতাম না। আমি মাঝে মাঝে চিন্তা করি, আসলে কী আমি লিখতাম? আসলে সত্যিকার অর্থে আমি জানি না।”,নোবেল পুরস্কার প্রাপ্তির একটি মনোরম এবং আরেকটি বাজে অভিজ্ঞতার বিষয়ে অনুষ্ঠানে প্রশ্ন করা হয় গুরনাহকে।,লেখা প্রাপ্তি ও বহু ভাষায় লেখার অনুবাদ বের হওয়াকে ‘ভালো’ অভিজ্ঞতা হিসেবে বর্ণনা করে তিনি বলেন, “ভালো লাগার বিষয়ের একটি হচ্ছে ‘আপনার লেখা ভালো’ এমন স্বীকৃতি এবং সবগুলো লেখা আবার ছাপা হয়েছে এবং পুনরায় পাওয়া যাচ্ছে। এটা সত্যি অসাধারণ।,“নতুন সংস্করণ আর ভিন্ন ভিন্ন ভাষায় অনুবাদ হচ্ছে। যেসব ভাষায় আমি কস্মিনকালেও আমি পড়তে পারতাম না, সেটাকে ছাপানোতো দূরে থাক।”,নোবেল প্রাপ্তির কোনটিকে খারাপ দিক বলবেন নন্দিত এই লেখক সেই প্রতীক্ষায় ছিলেন অনুষ্ঠানে উপস্থিত দর্শক-শ্রোতারা।,“বাজে দিক…? বাজে কোনো দিক আসলে নেই,” স্বহাস্যে বলেন গুরনাহ।,Copyright © 2022, bdnews24",bn,2023-01-8 15:53:00+06:00
Bdnews24,"‘ছাঁইয়া ছাঁইয়া’ নাচার কথা ছিল, ‘মোটা’ বলে তাকে দেওয়া হয়েছিল বাদ",glitz,https://bangla.bdnews24.com/glitz/bs28frqcoa,"মডেলিং আর এমটিভিতে উপস্থাপনা মালাইকা অরোরাকে যতটুকু পরিচিতি দিয়েছিল, তা এক লাফেই বাড়িয়ে দেয় দিল সে সিনেমার ‘ছাঁইয়া ছাঁইয়া’ নাচ। ১৯৯৮ সালে মুক্তি পাওয়া শাহরুখ খানের ‘দিল সে’ সিনেমার সেই আইটেম গানের পর মালাইকাকে আর পেছনে তাকাতে হয়নি। ,অথচ এই গানে চলন্ত ট্রেনের উপর মালাইকার নাচার কথা ছিল না, কথা ছিল শিল্পা শিরোদগারের, প্রায় হারিয়ে যাওয়া এই বলিউড অভিনেত্রী সম্প্রতি এক সাক্ষাৎকারে জানালেন এই তথ্যটি। ,টাইমস অব ইন্ডিয়াকে দেওয়া সাক্ষাৎকারে শিল্পা বলেন, ছাঁইয়া ছাঁইয়ার গানের সঙ্গে নাচার জন্য দিল সে সিনেমার কোরিওগ্রাফার ফারাহ খান প্রথমে তাকেই ভেবেছিলেন। ,তাহলে কাজটি হল না কেন- প্রশ্নে শিল্পা বলেন, “পরে তাদের মনে হল, নাচটার জন্য আমি বেশি মোট। পরে তারা মালাইকাকে বেছে নেন।”,১৯৮৯ সালে মিঠুন চক্রবর্তীর সিনেমা ‘ভ্রষ্টাচারে’ নায়িকা হয়ে শিল্পার বলিউড যাত্রা শুরু হয়েছিল। মিঠুনের সঙ্গে নয়টি সিনেমায় জুটি বেঁধে অভিনয় করেন তিনি। তখন সম্ভাবনাময় হিসেবে বিবেচিত এই অভিনেত্রী অমিতাভ বচ্চনের সঙ্গে হাম, খুদা গাওয়া সিনেমায়ও অভিনয় করেছিলেন। ,২০০০ সালে মাধুরী দীক্ষিতের সঙ্গে গজগামিনী করার পর বিয়ে করে সিনেমাকে বিদায় জানান তিনি। ,শিল্পা বলেন, শরীরের গড়ন কিংবা ওজন কখনোই চ্যালেঞ্জ হয়ে দাঁড়ায়নি তার ক্যারিয়ারে। নব্বইয়ের দশকে এসব গুরুত্বপূর্ণও ছিল না। তখন অনেক সিনেমায় কাজ করেছেন তারা, চরিত্রে বৈচিত্র্য আনতে তাদের বেশ পরিশ্রমও করতে হত। ,“আমি মনে করি তখন আমাদের প্রতিদিন শেখার সুযোগ ছিল। সেসময়ের প্রযোজক, পরিচালক এবং অভিনেতারা তরুণদের কাজ শেখাতে ভালোবাসতেন। বর্তমানে প্রতিযোগিতা এতটাই বেশি যে দ্বিতীয় সুযোগ পাবেন না ধরে নিয়েই কাজ করতে হবে।”,আবার সিনেমা নিয়ে ভাবছেন কি না- সাক্ষাৎকারে প্রশ্ন করা হয় ৫৩ বছর বয়সী শিল্পাকে।,উত্তরে তিনি বলেন, “ইন্ডাস্ট্রির যা অবস্থা তাতে চাইলেও মনে হয় না কাজ পাব। ভাবুন নব্বইয়ের দশকেই আমাকে মোটা বলেছিল, ঈশ্বর জানে, এখন তারা আমাকে কী বলবে!”,শিল্পার পর তার বোন নম্রতা শিরোদকারও অভিনয়ে নেমেছিলেন। তার উল্লেখযোগ্য সিনেমার মধ্যে রয়েছে সঞ্জয় দত্তের বাস্তব, সালমান খানের যব পেয়ার কিসিসে হোতা হ্যায়। বড় হলেও বলিউডে নম্রতার অভিষেক ঘটেছিল শিল্পার পরে।,শিল্পা জানান, বড় বোন নম্রতা সব অবস্থায় তাকে সাহস জুগিয়েছেন।,তবে তিনি মনে করেন,তার চেয়ে নম্রতার বলিউডে জায়গা করে নেওয়া অনেক সহজ ছিল। কেননা মিস ইন্ডিয়া মুকুট নিয়ে মডেলিং করে নম্রতা আগেই নিজের পরিচিতি গড়ে তুলেছিলেন।,শিল্পা ও নম্রতার দাদি মীনাক্ষী শিরোদকারও ছিলেন একজন মারাঠি অভিনেত্রী এবং দুজনের মাও ছিলেন মডেল।,Copyright © 2022, bdnews24",bn,2023-01-8 16:00:00+06:00
Bdnews24,"ঢাকায় এসে অ্যামব্রোস বললেন, ‘বিপিএলের জন্য এসেছি’",cricket,https://bangla.bdnews24.com/cricket/7rtkykpa3i,"বিপিএলে এবার তারকা ক্রিকেটার খুব বেশি নেই। তবে কিংবদন্তি এই ক্রিকেটারকে পাচ্ছে বাংলাদেশের ফ্র্যাঞ্চাইজি টুর্নামেন্ট। এই ৫৯ বছর বয়সে অবশ্যই তিনি ক্রিকেট খেলবেন না। কোচিং করাতেও তিনি আসেননি। বিসিবির ভিডিও বার্তায় এই ফাস্ট বোলিং গ্রেট জানিয়ে দিলেন তার আসার উদ্দেশ্য, “ধারাভাষ্য আমি উপভোগ করি। তাই দারুণ কিছু সময় কাটানোর অপেক্ষায় আছি।”,মাঠের মতো বিপিএলে বড় তারকার অভাব আছে ধারাভাষ্য কক্ষেও। অবশেষে একজনকে অন্তত পাওয়া গেল। ধারাভাষ্যকার হিসেবে অবশ্য অ্যামব্রোস খুব পরিচিত বা জনপ্রিয় নন। তবে ক্যারিবিয়ান ক্রিকেটে ইদানিং তিনি নিয়মিতই ধারাভাষ্য দিচ্ছেন।,গত জুন-জুলাইয়ে বাংলাদেশের ওয়েস্ট ইন্ডিজ সফরেও ধারাভাষ্যকার ছিলেন অ্যামব্রোস। ওই সফরে টেস্ট ও টি-টোয়েন্টি সিরিজ হারলেও ওয়ানডেতে ক্যারিবিয়ানদের হোয়াইটওয়াশ করে বাংলাদেশ।,“খুব বেশি দিন হয়নি, ওরা ওয়েস্ট ইন্ডিজ সফরে গিয়েছিল। আমি ধারাভাষ্য দিয়েছি তখন। ওয়েস্ট ইন্ডিজকে বেশ বাজেভাবে হারিয়েছিল ওরা। বেশ কিছু ভালো ক্রিকেটার আছে এখানে। ওরা কেমন করে, দেখতে মুখিয়ে আছি।”,এক যুগের আন্তর্জাতিক ক্যারিয়ারে অ্যামব্রোস বাংলাদেশে খেলেছেন স্রেফ দুটি ওয়ানডে, দুটিই ১৯৯৯ সালে। নব্বইয়ের দশকে কোর্টনি ওয়ালশের সঙ্গে মিলে দুর্দান্ত এক পেস জুটি গড়ে তুলেছিলেন তিনি। যদিও দুজনের ধরন ছিল আলাদা।,সর্বকালের সেরা ফাস্ট বোলারদের একজন মনে করা হয় অ্যামব্রোসকে। ক্রিকেট ইতিহাসের সবচেয়ে ভয়ঙ্কর স্পেলগুলোর কয়েকটি করেছেন তিনি। ছন্দে থাকলে তিনি ছিলেন ব্যাটসম্যানদের জন্য বিভীষিকা। ৯৮ টেস্টে ৪০৫ উইকেট শিকার করেছেন তিনি, ১৭৬ ওয়ানডেতে উইকেটে ২২৫টি।,Copyright © 2022, bdnews24",bn,2023-01-8 16:10:00+06:00
Bdnews24,"ব্রাহ্মণবাড়িয়া উপ-নির্বাচনে ৮ প্রার্থীর মনোনয়ন বৈধ, ৫ জনের বাতিল",samagrabangladesh,https://bangla.bdnews24.com/samagrabangladesh/fgd6txu8or,"ব্রাহ্মণবাড়িয়া-২ (সরাইল-আশুগঞ্জ) সংসদীয় আসনের উপ-নির্বাচনে আটজন প্রার্থীর মনোনয়নপত্র বৈধ ঘোষণা করা হয়েছে। এ ছাড়া পাঁচ প্রার্থীর মনোনয়ন বাতিল করা হয়েছে।,রোববার সকাল থেকে দুপুর পর্যন্ত রিটার্নিং কর্মকর্তা ও জেলা প্রশাসকের সম্মেলন কক্ষে প্রার্থীদের মনোনয়নপত্র যাচাই-বাছাই করা হয়।,রিটার্নিং কর্মকর্তা ও জেলা প্রশাসক মো. শাহগীর আলম বলেন, “হলফনামায় স্বাক্ষর, এক শতাংশ ভোটারের স্বাক্ষর, ব্যাংক স্টেটমেন্ট এবং আয়কর রিটার্ন দাখিল না করাসহ বিভিন্ন ত্রুটির কারণে পাঁচ প্রার্থীর মনোনয়নপত্র বাতিল করা হয়েছে।”,মনোনয়ন বৈধ ঘোষিত প্রার্থীরা হলেন- জাতীয় পার্টির প্রার্থী আব্দুল হামিদ ভাসানী, সাবেক সংসদ সদস্য জিয়াউল হক মৃধা, বিএনপির বহিষ্কৃত নেতা আব্দুস সাত্তার ভূঞা, জাকের পার্টির প্রার্থী জহিরুল ইসলাম জুয়েল, স্বতন্ত্র প্রার্থী মাহবুবুল বারী চৌধুরী, মঈন উদ্দিন মঈন, শাহজাহান আলম সাজু এবং আবু আসিফ আহমেদ।,মনোনয়ন বাতিল হওয়ায়া প্রার্থীরা হলেন- ন্যাশনাল পিপলস পার্টির (এনপিপি) প্রার্থী আব্দুর রাজ্জাক, স্বতন্ত্র প্রার্থী আশরাফ উদ্দিন মন্তু, শাহ মফিজ, মোহন মিয়া এবং আব্দুর রহিম।,মনোনয়নপত্র বাতিল হওয়া প্রার্থীরা আগামী তিন কর্মদিবসের মধ্যে নির্বাচন কমিশনে আপিল করতে পারবেন। এরপর আগামী ১৬ জানুয়ারি প্রার্থীদের মাঝে প্রতীক বরাদ্দ দেবেন রিটার্নিং কর্মকর্তা।,এ আসনের সংসদ সদস্য আব্দুস সাত্তার ভূঞা পদত্যাগ করায় আসনটি শূন্য ঘোষণা করে তফসিল দেয় নির্বাচন কমিশন। আগামী ১ ফেব্রুয়ারি আসনটিতে উপ-নির্বাচন অনুষ্ঠিত হবে।,Copyright © 2022, bdnews24",bn,2023-01-8 16:52:00+06:00
Bdnews24,ঠাকুরগাঁও-৩ উপ-নির্বাচন: ঋণ খেলাপির কারণে এক স্বতন্ত্র প্রার্থী অবৈধ,samagrabangladesh,https://bangla.bdnews24.com/samagrabangladesh/c6f1c4unb4,"উপ-নির্বাচনে ঠাকুরগাঁও-৩ আসনে ঋণ খেলাপির দায়ে স্বতন্ত্র প্রার্থী গোপাল চন্দ্র রায়ের মনোনয়নপত্র অবৈধ ঘোষণা করেছে নির্বাচন কমিশন।,রোববার মনোনয়নপত্র যাচাই-বাছাইয়ের দিনে এই আদেশ দেওয়া হয় বলে জানান রংপুর বিভাগীয় আঞ্চলিক নির্বাচন কর্মকর্তা ও রিটার্নিং কর্মকর্তা জি এম সাহাতাব উদ্দিন।,তিনি বলেন, “উপ-নির্বাচনের মনোনয়নপত্র যাচাই-বাছাই করা হয়। এ সময় জামিনদার হিসেবে ঋণ খেলাপির দায়ে স্বতন্ত্র প্রার্থী গোপাল চন্দ্র রায়ের মনোনয়নপত্র অবৈধ ঘোষণা করা হয়।,বৈধ প্রার্থীরা হলেন- আওয়ামী লীগ নেতৃত্বাধীন ১৪ দলীয় জোটের বাংলাদেশের ওয়ার্কার্স পার্টির অধ্যাপক ইয়াসিন আলী, জাতীয় পার্টি হাফিজ উদ্দীন আহম্মেদ, বাংলাদেশ ন্যাশনাল ফ্রন্টের সিরাজুল ইসলাম, জাকের পার্টির এমদাদ হোসেন, ন্যাশনাল পিপলস পার্টি সাফি আল আসাদ।,১৫ জানুয়ারি মনোনয়নপত্র প্রত্যাহারের শেষ দিন এবং ১ ফেব্রুয়ারি ইলেকট্রিক ভোটিং মেশিন-ইভিএমের মাধ্যমে ভোটগ্রহণ অনুষ্ঠিত হবে।,বিএনপি জাতীয় সংসদ থেকে পদত্যাগ করায় অন্যান্য আসনের মতো ঠাকুরগাঁও-৩ আসনটিও শূন্য হয়।,Copyright © 2022, bdnews24",bn,2023-01-8 17:17:00+06:00
Bdnews24,তুরস্কের দাবি অতিরিক্ত: নেটোতে যোগদান প্রসঙ্গে সুইডেনের প্রধানমন্ত্রী,world,https://bangla.bdnews24.com/world/f4zgb78dul,"সুইডেনের নেটোতে যোগদানে আপত্তি তুলে নিতে তুরস্ক দেশটির সামনে যেসব শর্ত রেখেছে সেগুলো অতিরিক্ত বলে বর্ণনা করে দেশটির প্রধানমন্ত্রী উলফ ক্রিস্টারসন বলেছেন, তার দেশের পক্ষে আঙ্কারার সব দাবি পূরণ করা সম্ভব নয়।,শনিবার সুইডেনে প্রতিরক্ষা পরামর্শকদের সঙ্গে এক সম্মলনে ক্রিস্টারসন এ কথা বলেন বলে জানায় বার্তা সংস্থা রয়টার্স।,তিনি বলেন, ‘‘আমরা যেটা করবো বলেছিলাম সেটা আমরা করেছি। কিন্তু তারা এমন আরো কিছু জিনিস চেয়েছে যা আমরা দিতে পারবো না বা দিতে চাই না। আমাদের এবং তুরস্ক উভয় পক্ষ থেকেই বিষয়টি নিশ্চিত করা হয়েছে।”,গত বছর ফেব্রুয়ারিতে ইউক্রেইনে রাশিয়ার আগ্রাসণ দেখে নিজেদের নিরাপত্তা নিয়ে উদ্বিগ্ন হয়ে পড়া ফিনল্যান্ড ও সুইডেন মে মাসে যুক্তরাষ্ট্র নেতৃত্বাধীন নর্থ আটলান্টিক ট্রিটি অর্গানাইজেশনে (নেটো) অন্তর্ভুক্ত হওয়ার আবেদন জানায়।,তাদের ওই আবেদন নিয়ে আপত্তি তোলে নেটো সদস্য তুরস্ক। নেটোর গঠনতন্ত্র অনুযায়ী কোনো একটি সদস্য রাষ্ট্রের আপত্তি থাকলে নতুন কোনো দেশ সংগঠনটির সদস্য হতে পারবে না। তাই অন্যান্য সদস্যদের আপত্তি না থাকলেও শুধু তুরস্কের কারণে ফিনল্যান্ড ও সুইডেনের নেটোতে যোগদান আটকে আছে।,তুরস্কের আপত্তি প্রত্যাহার করে নিতে রাজি করাতে দেশ দুটি গতবছর আঙ্কারার সঙ্গে ত্রিমুখী চুক্তি সই করেছে।,ফিনল্যান্ড ও সুইডেনের বিরুদ্ধে তুরস্কের অভিযোগ, দেশদুটি নিজেদের ভূখণ্ডে সন্ত্রাসী ও সন্ত্রাসী সংগঠনকে আশ্রয়-প্রশ্রয় দেয়। বিশেষ করে তুরস্ক সরকারের সন্ত্রাসী সংগঠন বলে ঘোষণা করা কুর্দিস্তান ওয়ার্কাস পার্টির সদস্যদের আশ্রয় দেওয়া নিয়ে ঘোর আপত্তি জানিয়ে আঙ্কারা তাদের ফেরত দেওয়ার শর্ত জুড়ে দিয়েছে।,এদিকে, আঙ্কারার দাবি করা ওই বহিঃসমর্পণ সুইডেনের শীর্ষ আদালতের রায়ে আটকে গেছে। বিশেষ করে একজন সাংবাদিককে হস্তান্তর করার অনুরোধ আটকে দিয়েছে সুইডেনের সুপ্রিম কোর্ট। ওই সাংবাদিকের সঙ্গে তুরস্কের স্বেচ্ছা নির্বাসিত আলেম ফেতুল্লাহ গুলেনের সম্পর্ক রয়েছে বলে দাবি করা হচ্ছে।,তুরস্কের অভিযোগ ফেতুল্লাহ গুলেন ও তার অনুসারীরা অভ্যুত্থানের মাধ্যমে তুরস্কের প্রেসিডেন্ট রিসেপ তায়েপ এর্দোয়ানকে উৎখাত করার চেষ্টা করেছিল।,Copyright © 2022, bdnews24",bn,2023-01-8 16:46:00+06:00
Bdnews24,শাভির মন্তব্য ভালো লাগেনি সেওতা কোচের,sport,https://bangla.bdnews24.com/sport/wzp81s8d4s,"প্রতিযোগিতাটির শেষ ষোলোর ড্র অনুষ্ঠিত হয় শনিবার। এর পরপরই ওই মন্তব্য করেন শাভি।,“আমি কোচ হওয়ার পর প্রথমবার নিচের সারির দলকে প্রতিপক্ষ হিসেবে পেয়ে আমরা ভাগ্যবান। খেলোয়াড় হিসেবে বার্সার হয়ে কয়েকবার সেওতায় গিয়েছি এবং এটি স্বস্তিদায়ক সফর নয়।”,পরদিন শাভির ওই মন্তব্য নিয়ে প্রশ্নের জবাবে নিজের অভিমত জানান রোমেরো। একই সঙ্গে বলেন, তার দল জয়ের জন্যই মাঠে নামবে।,“তিনি এটি অন্যভাবে বলতে পারতেন। এটি আমার কাছে ভালো লাগেনি। তিনি ভাগ্যবান, আমরাও ভাগ্যবান।”,“আমরা শুধু জার্সি বদলের জন্য ম্যাচটা খেলতে নামব না, আমরা জয়ের জন্যই খেলব। খেলা শেষ হলে আমরা দেখব ভাগ্য ভালো না খারাপ। হয়তো তিনি জানেন না যে, এই অবস্থায় আসতে দলগুলিকে কতটা মূল্য দিতে হয়, কারণ কোচিং জগতে তার অনেক সহজ পথ ছিল।”,সেওতা তৃতীয় বিভাগের লিগে ২০তম স্থানে আছে। এই মৌসুমে লিগে এখনও পর্যন্ত ১৭ ম্যাচের মধ্যে দলটি জিতেছে স্রেফ ২টি, হেরেছে ১৪টি।,শেষ বত্রিশেও তৃতীয় বিভাগের দলের বিপক্ষে খেলেছিল বার্সেলোনা। ইন্তারসিটির বিপক্ষে ওই ম্যাচে জিততে ঘাম ছুটে যায় তাদের। অতিরিক্ত সময়ে গড়ানো ম্যাচটি ৪-৩ গোলে জেতে শাভি দল। ,Copyright © 2022, bdnews24",bn,2023-01-8 16:38:00+06:00
Bdnews24,"রাষ্ট্রপতির ভাষণের ওপর ধন্যবাদ প্রস্তাব, আলোচনা শুরু",bangladesh,https://bangla.bdnews24.com/bangladesh/boe1a6pte0,"জাতীয় সংসদে রাষ্ট্রপতি মো. আবদুল হামিদের ভাষণের ওপর ধন্যবাদ প্রস্তাব উত্থাপন করা হয়েছে।,রোববার প্রধান হুইপ নূর-ই-আলম চৌধুরী সংসদ অধিবেশনে রাষ্ট্রপতির ভাষণের ওপর ধন্যবাদ প্রস্তাব তোলেন।,এরপর সংসদে ভাষণের ওপর আলোচনা শুরু হয়। স্পিকার শিরীন শারমিন চৌধুরী অধিবেশনে সভাপতিত্ব করেন।,ধন্যবাদ প্রস্তাবের ওপর সাধারণ আলোচনায় অংশ নেন সরকারি দলের সদস্য মুহাম্মদ শফিকুর রহমান, নূর উদ্দিন চৌধুরী নয়ন ও আনোয়ারুল আবেদীন খান।,তাদের আলোচনা শেষে অধিবেশন সোমবার বিকেল সোয়া ৪টা পর্যন্ত মূলতবি করা হয়।,বৃহস্পতিবার একাদশ সংসদের একবিংশতম অধিবেশনের শুরুর দিন ভাষণ দেন রাষ্ট্রপতি।,কার্যউপদেষ্টা কমিটির সিদ্ধান্ত হয়, সংসদের এ অধিবেশন চলবে আগামী ৯ ফেব্রুয়ারি পর্যন্ত। বঙ্গবন্ধুর স্বদেশ প্রত্যাবর্তন দিবস উপলক্ষে ১০ জানুয়ারি বিশেষ আলোচনা হবে। সংসদের ৫০ বছর পূর্তি উপলক্ষে এপ্রিলে হবে বিশেষ অধিবেশন।,Copyright © 2022, bdnews24",bn,2023-01-8 16:49:00+06:00
Bdnews24,‘নারায়ণগঞ্জে ভাগ-বাটোয়ারায় প্রশাসন ও ওসমান পরিবার একাকার’,samagrabangladesh,https://bangla.bdnews24.com/samagrabangladesh/d0f3i13ghw,"নারায়ণগঞ্জের মানুষ জিম্মি হয়ে পড়েছে বলে অভিযোগ করেছেন সন্ত্রাস নির্মূল ত্বকী মঞ্চের আহ্বায়ক রফিউর রাব্বি।,তিনি বলেন, “নারায়ণগঞ্জের পুলিশ ও প্রশাসন ওসমান পরিবারের মতো দুর্বৃত্তদের পক্ষ হয়ে জনগণের বিপক্ষে অবস্থান গ্রহণ করেছে। ওসমান পরিবারের সঙ্গে ভাগ-বাটোয়ারায় নারায়ণগঞ্জের পুলিশ ও প্রশাসন মিলেমিশে একাকার হয়ে গেছে। তাই নারায়ণগঞ্জের মানুষ জিম্মি হয়ে পড়েছে।“,রোববার সন্ধ্যায় নগরীর আলী আহাম্মদ চুনকা নগর পাঠাগার ও মিলনায়তনের সামনে মেধাবী কিশোর ত্বকী হত্যা ও বিচারহীনতার ১১৮ মাস উপলক্ষে আয়োজিত আলোক প্রজ্বালন কর্মসূচিতে তিনি এসব কথা বলেন।,দীর্ঘ সময় পেরিয়ে গেলেও হত্যা মামলার অভিযোগপত্র আদালতে জমা না দেওয়ায় ক্ষোভ প্রকাশ করেন ত্বকীর বাবা রফিউর রাব্বি।,তিনি বলেন, “ঘাতকরা চিহ্নিত, অভিযোগপত্র তৈরি কিন্তু আদালতে জমা দেওয়া হচ্ছে না। ত্বকীর ঘাতকরা শহরে প্রকাশ্যে ঘুরে বেড়াচ্ছে।”,ত্বকী, সাগর-রুনি, তনুসহ দেশের সব হত্যাকাণ্ডের বিচার দাবি করেন তিনি।,২০১৮ সালের ১৬ জানুয়ারি হকার ইস্যুকে কেন্দ্র করে নারায়ণগঞ্জ সিটি করপোরেশনের মেয়র সেলিনা হায়াৎ আইভীর ওপর হামলার প্রসঙ্গ তুলে রফিউর রাব্বি বলেন, “রাস্তায় ফেলে মেয়র আইভীর ওপর যারা হামলা করলো, শামীম ওসমানের বাহিনী, প্রকাশ্যে অস্ত্র নিয়ে গুলি করলো, সেগুলো সমস্ত দৈনিকে এলো। সারাদেশের মানুষ, বিশ্ববাসী দেখলো কিন্তু নারায়ণগঞ্জর পুলিশ দেখলো না, তাদের চোখে পড়ে না। তিনদিন আগে অভিযোগপত্র দিয়ে তাদের নাম বাদ দিয়েছে পুলিশ।“,প্রশাসনের উদ্দেশে তিনি আরও বলেন, “ওইদিন প্রকাশ্যে গুলি করা শাহ্ নিজামকে (নারায়ণগঞ্জ মহানগর আওয়ামী লীগের যুগ্ম সম্পাদক) কমিউনিটি পুলিশের সদস্য বানানো হয়েছে। এসব গডফাদাররা আপনাদেরই অংশ। আপনাদের জবাব দিতে হবে। এই স্বাধীন বাংলাদেশে এই ধরনের দুর্বৃত্তায়ন কোনোভাবেই বরদাস্ত করা যাবে না।”,রফিউর রাব্বি বলেন, “১৯৭১ সালে একটি গণতান্ত্রিক সমাজব্যবস্থার জন্য এই দেশটি তৈরি হয়েছিল। কিন্তু এই দেশের রাষ্ট্রক্ষমতায় যারাই গিয়েছে তারা কেউই দেশটিকে সাধারণ মানুষের হতে দেয়নি। এই দেশটিকে তারা বরাবরই দুর্বৃত্ত, মাফিয়া, গডফাদারের দেশ বানিয়ে রেখেছে।,“এই সরকারও জনগণ থেকে বিচ্ছিন্ন হয়ে জোর করে রাষ্ট্রক্ষমতায় থাকতে গিয়ে এই দুর্বৃত্তায়নের আশ্রয় গ্রহণ করেছে। মানুষকে তারা জিম্মি করে প্রতিপক্ষ বানিয়ে ক্ষমতা টিকে থাকছে। সাংবিধানিক প্রতিষ্ঠানগুলোর পাশাপাশি দেশের বিচার ব্যবস্থাকে ধ্বংস করা হয়েছে।”,প্রতিমাসের মতো আয়োজিত আলোক প্রজ্বালন কর্মসূচিতে সভাপতিত্ব করেন নারায়ণগঞ্জ সাংস্কৃতিক জোটের সভাপতি ভবানী শংকর রায়। জোটের সাধারণ সম্পাদক শাহীন মাহমুদর সঞ্চালনায় আরও বক্তব্য দেন সন্ত্রাস নির্মূল ত্বকী মঞ্চের সদস্যসচিব কবি হালিম আজাদ, যুগ্ম আহ্বায়ক অ্যাডভোকেট মাহবুবুর রহমান মাসুম, নাগরিক কমিটির সভাপতি অ্যাডভোকেট এ বি সিদ্দিক, সিপিবি জেলা সভাপতি হাফিজুল ইসলাম, বাসদ জেলা সমন্বয়ক নিখিল দাস, গণসংহতি আন্দোলনের সমন্বয়কারী তরিকুল সুজন, সমমনার সভাপতি দুলাল সাহা।,Copyright © 2022, bdnews24",bn,2023-01-8 16:18:00+06:00
Bdnews24,৮ ঘণ্টার ব্যবধানে উখিয়ার রোহিঙ্গা ক্যাম্পে ২ খুন,samagrabangladesh,https://bangla.bdnews24.com/samagrabangladesh/cgbtnq2154,"কক্সবাজারের উখিয়া উপজেলায় শরণার্থী ক্যাম্পে 'আধিপত্য বিস্তারের জেরে' আট ঘণ্টার ব্যবধানে খুন হয়েছেন আরও এক রোহিঙ্গা কমিউনিটি নেতা।,শনিবার গভীর রাতে উপজেলার পালংখালী ইউনিয়নের ৮-ওয়েস্ট রোহিঙ্গা ক্যাম্পের বি-ব্লকে এ ঘটনা ঘটে বলে উখিয়া থানার ওসি শেখ মোহাম্মদ আলী জানান।,নিহত মোহাম্মদ সলিম উখিয়ার ৮-ওয়েস্ট রোহিঙ্গা ক্যাম্পের বি-ব্লকের বাসিন্দা আব্দুস সোবহানের ছেলে। তিনি ক্যাম্পের ব্লকটির ব্যবস্থাপনায় নিয়োজিত পরিচালনা কমিটির উপ-কমিউনিটি নেতা (উপ-মাঝি) ছিলেন। ,এর আগে শনিবার সন্ধ্যায় মুখোশধারী দুষ্কৃতকারীদের এলোপাথাড়ি ছুরিকাঘাতে খুন হন উখিয়ার ১৫ নম্বর রোহিঙ্গা ক্যাম্পের এ-ব্লকের প্রধান কমিউনিটি নেতা মোহাম্মদ রশিদ (৩৬)। ,রোহিঙ্গা ক্যাম্পের নিরাপত্তায় নিয়োজিত এপিবিএন ও স্থানীয়দের বরাতে ওসি শেখ মোহাম্মদ আলী বলেন, “শনিবার গভীর রাত ৩টায় একদল মুখোশধারী দুষ্কৃতকারী মোহাম্মদ সলিমকে নিজের ঘর থেকে ডেকে আনে। পরে তাকে এলোপাথাড়ি গুলি করে ফেলে রেখে পালিয়ে যায়।“ ,“খবর পেয়ে এপিবিএন পুলিশ ঘটনাস্থলে পৌঁছে গুলিবিদ্ধ মোহাম্মদ সলিমকে কুতুপালং রোহিঙ্গা ক্যাম্প সংলগ্ন এমএসএফ হাসপাতালে নিয়ে যায়। সেখানে চিকিৎসক তাকে মৃত ঘোষণা করেন।”,তবে কারা, কী কারণে এ হত্যাকাণ্ড ঘটিয়েছে পুলিশ তা এখনও নিশ্চিত নয় এবং ঘটনায় জড়িতদের গ্রেপ্তারে পুলিশ অভিযান চালাচ্ছে বলে জানান ওসি।,শেখ মোহাম্মদ আলী জানান, লাশ কক্সবাজার জেলা সদর হাসপাতাল মর্গে ময়নাতদন্তের পর স্বজনদের কাছে হস্তান্তর করা হয়েছে। ,রোববার সন্ধ্যায় নিহতের স্ত্রী বাদী হয়ে ৩৩ জনকে আসামি করে মামলা করেছেন।,Copyright © 2022, bdnews24",bn,2023-01-8 16:59:00+06:00
Bdnews24,কৃষির পুনঃঅর্থায়ন তহবিলের ঋণ দিতে ৫০ ব্যাংকের সঙ্গে চুক্তি,business,https://bangla.bdnews24.com/business/92s1zcs0go,"কৃষি উৎপাদন বাড়াতে স্বল্প সুদে বাংলাদেশ ব্যাংকের পুনঃঅর্থায়ন তহবিলের পাঁচ হাজার কোটি টাকা কৃষক পর্যায়ে পৌঁছে দিতে ব্যাংকগুলোকে তাগিদ দিয়েছেন গভর্নর আব্দুর রউফ তালুকদার।,রোববার খাদ্য নিরাপত্তা নিশ্চিতে এ তহবিলের অর্থ বরাদ্দে ৫০টি বাণিজ্যিক ব্যাংকের সঙ্গে চুক্তি সই অনুষ্ঠানে তিনি এ কথা বলেন।,বাংলাদেশ ব্যাংকের কৃষি ঋণ বিভাগের পরিচালক মো. আবুল কালাম আজাদ এবং ব্যাংকগুলোর ব্যবস্থাপনা পরিচালকরা চুক্তিতে সই করেন।,অনুষ্ঠানে গভর্নর বলেন, দেশের খাদ্য উৎপাদন বাড়াতে ও পুষ্টি নিরাপত্তা নিশ্চিতে নতুনভাবে গঠিত পাঁচ হাজার কোটি টাকার পুনঃঅর্থায়ন স্কিমটি গুরুত্বপূর্ণ অবদান রাখবে।,এজন্য ব্যাংকগুলোকে যথাযথভাবে কৃষক পর্যায়ে ঋণ বিতরণে নির্দেশনা দেন তিনি।,গত নভেম্বরে পাঁচ হাজার কোটি টাকার এ পুনঃঅর্থায়ন তহবিল গঠন করেছে বাংলাদেশ ব্যাংক। প্রাথমিকভাবে এর মেয়াদ ধরা হয়েছে ২০২৪ সালের জুন পর্যন্ত।,কৃষি ঋণে সর্বোচ্চ সুদহার ৮ শতাংশ হলেও পুনঃঅর্থায়ন তহবিলের ঋণে গ্রাহক পর্যায়ে সর্বোচ্চ ৪ শতাংশ সুদ নির্ধারণ করে দিয়েছে কেন্দ্রীয় ব্যাংক। ব্যাংকগুলো এ তহবিল থেকে শূন্য দশমিক ৫০ শতাংশ হারে সেই অর্থ নিতে পারবে।,এ তহবিলের অর্থ কৃষি ও পল্লী ঋণ নীতিমালায় উল্লেখিত শাক-সবজি, ফল ও ফুল চাষ, প্রাণিসম্পদ খাতের পোল্ট্রি ও দুগ্ধ উৎপাদন খাতে ঋণ বিতরণ করা যাবে।,ক্ষুদ্র, প্রান্তিক ও বর্গা চাষিদের অনুকূলে শস্য ও ফসল (ধান-সবজি, ফল ও ফুল) চাষের জন্য এককভাবে জামানত ছাড়া সর্বোচ্চ দুই লাখ টাকা পর্যন্ত ঋণ নিতে পারবেন।,এদিকে চলতি অর্থবছরে কৃষি ঋণ বিতরণের লক্ষ্যমাত্রা ৩০ হাজার ৯১১ কোটি টাকা ধরে নতুন নীতিমালা ঘোষণা করেছে কেন্দ্রীয় ব্যাংক।,Copyright © 2022, bdnews24",bn,2023-01-8 17:20:00+06:00
Bdnews24,কাপ্তাইয়ে ‘অজ্ঞাত বস্তু’র বিস্ফোরণে বাবা ও ছেলে নিহত,samagrabangladesh,https://bangla.bdnews24.com/samagrabangladesh/zjx6yvmhe5,"রাঙামাটির কাপ্তাই উপজেলায় বিস্ফোরণে বাবা ও ছেলে নিহত হয়েছে; আহত হয়েছেন গৃহবধূ।,রোববার সন্ধ্যায় উপজেলার নতুন বাজার বাদশা মিয়ার টিলা এলাকায় এ ঘটনা ঘটে বলে কাপ্তাই সার্কেলের অতিরিক্ত পুলিশ সুপার রওশন আরা রব জানান।,নিহতরা হলেন- ওই এলাকার বাসিন্দা ঈসমাইল মিয়া (৪৫) এবং তার ছেলে মো. রিফাত (৭)।,ঈসমাইল মিয়ার স্ত্রী আহত সখিনা বেগমকে (৩৫) গুরুতর অবস্থায় চট্টগ্রাম মেডিকেল কলেজ হাসপাতালে পাঠানো হয়েছে।,অতিরিক্ত পুলিশ সুপার রওশন আরা রব বলেন, “আমরা একটি বিস্ফোরণের খবর পেয়ে ঘটনাস্থলে যাই। সেখানে গিয়ে জানতে পারি, ঈসমাইল কিছু লৌহজাত পুরনো পণ্য সংগ্রহ করে বাসায় এনেছিলেন বিক্রির জন্য। সেখানেই থাকা কোনো একটি বস্তুর বিস্ফোরণ ঘটেছে।,“প্রাথমিক পর্যবেক্ষণে সেখানে বিস্ফোরফ জাতীয় কিছুর উপস্থিতির প্রমাণ মিলছে। তবে বিস্ফোরক বিশেষজ্ঞ না আসা অবধি সুনির্দিষ্টভাবে কিছু জানাতে পারব না।”,কাপ্তাই উপজেলা নির্বাহী কর্মকর্তা (ইউএনও) মুনতাসির জাহান বলেন, “প্রাথমিকভাবে গ্যাস বিস্ফোরণ বলে মনে হলেও পরে জেনেছি, অন্য কোনোকিছুর বিস্ফোরণ হয়েছে। সেটা কী, বিশেষজ্ঞরা আসার পর জানা যাবে।”,কাপ্তাই থানার ওসি মো. জসীম উদ্দীন বলেন, “ঠিক কেন বা কিসে থেকে এই বিস্ফোরণের ঘটনা ঘটেছে তা এখনও নিশ্চিত করে বলা যাচ্ছে না। তবে একটি তদন্ত টিম আসছে, তারা আসার পর পরীক্ষা করে বিস্তারিত বলা যাবে।”,কাপ্তাই উপজেলা স্বাস্থ্য কমপ্লেক্সের আবাসিক চিকিৎসা কর্মকর্তা ওমর ফারুক রনি বলেন, “এই বিস্ফোরণের ঘটনায় বাবা ও ছেলেকে হাসাপাতালে আনার আগেই মৃত্যু হয়েছে। এ ছাড়া দগ্ধ গৃহবধূর অবস্থা আশঙ্কাজনক হওয়াতে উন্নত চিকিৎসার জন্য চট্টগ্রাম মেডিকেলে পাঠানো হয়েছে।”,Copyright © 2022, bdnews24",bn,2023-01-8 17:30:00+06:00
Bdnews24,ভুল স্বীকার করতে গিয়ে অমিতাভের আরেক ভুল,glitz,https://bangla.bdnews24.com/glitz/1488ys7g70,"টুইটারে টুইট করতে গিয়ে করলেন ভুল, এরপর ভক্তদের কাছে ক্ষমা চাইতে হল বলিউডের ‘শাহেনশা’ অমিতাভ বচ্চনকে। ,আনন্দবাজার জানিয়েছে, আগের ভুলের জন্য ক্ষমা চেয়ে রোববার নতুন একটি টুইট করেন অমিতাভ, তাতেও ভুল করেন তিনি।,অশীতিপর অমিতাভ সোশাল মিডিয়ায় বেশ সক্রিয়। টুইটারে তিনি যত টুইট করেন, তার হিসাবও রাখেন। নম্বর দিয়ে টুইট করেন তিনি, প্রতিটি টুইটে নম্বরের আগে জুড়ে দেন ‘T’। ,রোববার তিনি এক টুইটে লেখেন- “T-৪৫১৫-ভয়ঙ্কর ভুল! T-৪৫১৪ এর পর থেকে সব ভুল। যেগুলো T-৫৪২৪, ৫৪২৫, ৫৪২৬...এভাবে গেছে, সেগুলো হবে T-৪৫১৫, ৪৫১৬, ৪৫১৭...এভাবে। ক্ষমা চেয়ে নিচ্ছি।”,এপর্যন্ত অমিতাভের টুইটের সংখ্যা দাঁড়িয়েছে ৪৫১৫। তারপরেই সংখ্যা গুলিয়ে ফেলেন তিনি। ৪৫১৪ নম্বর টুইটের পর ভুল করে এক হাজার বাড়িয়ে লিখে দেন ৫৪২৪।,ভক্তদের অনেকেই দ্বিধাগ্রস্ত হয়ে পড়েন তাতে। কেউ কেউ ভাবছিলেন, মাঝের এক হাজার টুইট গেল কই?  ,সেই সংশয় কাটাতে রোববার দুপুরে ক্ষমা প্রার্থনার টুইটটি করেন তিনি। তবে সেখানে ‘অ্যাপোলজি’ বানানে ‘এল’-এর পরে একটি বর্ণ লিখতেই ভুলে যান তিনি। ,সেটা নজরে পড়তেই ভক্তদের মধ্যে হাসির রোল পড়ে যায়। একজন লেখেন- “স্যার, এই টুইটেও একটা ভুল আছে। অ্যাপোলজি বানানটা ঠিক করে নিন।” একজন বলে বসেন, “বয়স হয়ে গেছে, ভুল হওয়াটা খুব স্বাভাবিক।” একজন কটাক্ষ করে বলেন- “ঘুমাতে পারছিলাম না, ভাগ্যিস বললেন!” তবে অনেকই ভালবাসা জানান এই কিংবদন্তি অভিনেতার প্রতি।,কিছুদিন আগেই ৮০তম জন্মদিন উদযাপন করেছেন অমিতাভ। শরীরের বয়সের ছাপ পড়লেও কাজের ক্ষেত্রে এখনও তিনি তরুণ। আগামীতে তাকে দেখা যাবে ‘দ্য ইন্টার্ন’ এবং ‘প্রজেক্ট কে’তে।,Copyright © 2022, bdnews24",bn,2023-01-8 17:15:00+06:00
Bdnews24,মস্কোর ৬০০ সেনা হত্যার দাবিকে ‘প্রপাগান্ডা’ বললো ইউক্রেইন,world,https://bangla.bdnews24.com/world/1a2qffn52h,"ইউক্রেইনের ক্রামাতোর্স্ক নগরীতে ‘ব্যাপক ক্ষেপণাস্ত্র হামলা চালিয়ে’ ছয়শর বেশি ইউক্রেইনীয় সেনাকে হত্যার দাবি করেছে মস্কো। যদিও তারা এ দাবির পক্ষে কোনো প্রমাণ দেখাতে পারেনি।,মস্কো বলেছে, নতুন বছরের আগের দিন সন্ধ্যায় মাকিভকায় রাশিয়ার একটি সেনাঘাঁটিতে হামলা চালিয়ে ৮৯ রুশ সেনাকে হত্যার প্রতিশোধ নিতেই তারা ওই হামলা চালিয়েছে।,মস্কোর এই দাবিকে ‘প্রপাগান্ডা’ বলে উড়িয়ে দিয়েছে ইউক্রেইন।,ইউক্রেইনের সেনাবাহিনীর মুখপাত্র বিবিসিকে বলেন, ‘‘এটা রাশিয়ার আরেকটি প্রপাগান্ডা।”,বার্তা সংস্থা রয়টার্সও তাদের এক প্রত্যক্ষদর্শীর বরাত দিয়ে রোববার জানায়, রাশিয়ার ক্ষেপণাস্ত্র হামলায় ক্রামাতোর্স্ক নগরীর বেশ ক্ষয়ক্ষতি হলেও ভবন ধ্বংস হয়ে যাওয়ার বা মানুষ নিহত হওয়ার কোনো স্পষ্ট প্রমাণ দেখা যায়নি।,অথচ, রাশিয়ার প্রতিরক্ষা মন্ত্রণালয় থেকে দুইটি ভবনে ক্ষেপণাস্ত্র হামলা চালিয়ে ছয়শর বেশি সেনাকে হত্যা করার দাবি করে বলা হয়, ওই দুইটি ভবনে ইউক্রেইনের ১৩শর বেশি সেনা অস্থায়ী ঘাঁটি গেড়েছিল।,রাশিয়ার পক্ষ থেকে ক্রামাতোর্স্কের যে ‍দুটো ভবনের কথা উল্লেখ করা হয়েছে সেদুটি মূলত কলেজ ডরমেটরি বা হোস্টেল।,রয়টার্সের প্রতিনিধিরা ভবন দুটি পরিদর্শনে গিয়েছিলেন। শনিবার রাতভর নগরীর যে এলাকায় রাশিয়া ক্ষেপণাস্ত্র হামলা চালিয়েছে ভবন দুটি তার খুব কাছে অবস্থিত। কিন্তু সেগুলোতে সরাসরি ক্ষেপণাস্ত্রের আঘাত লাগা বা বড় ধরণের ক্ষয়ক্ষতি তারা দেখতে পাননি। সেখানে সেনাদের অবস্থান বা রক্তের স্পষ্ট চিহ্নও নেই বলে জানিয়েছেন রয়টার্স প্রতিনিধিরা।,তারা বলেছেন, হোস্টেল নম্বর ৪৭ এর কয়েকটি জানালার কাঁচ ভাঙা ছিল। সেটির কাছে মাটিতে একটি বড় গর্ত দেখা গেছে। আর রুশ প্রতিরক্ষা মন্ত্রণালয় থেকে বিশেষ করে হোস্টেল নম্বর ২৮ এর কথা বলা হলেও ওই ভবনটি পুরো অজ্ঞত অবস্থায় দাঁড়িয়ে আছে। সেটি থেকে প্রায় ৫০ মিটার দূরে একটি বড় গর্ত দেখা গেছে।,Copyright © 2022, bdnews24",bn,2023-01-8 18:05:00+06:00
Bdnews24,চাঁপাইনবাবগঞ্জে ঋণের ঝামেলায় জাসদ ও জাপা প্রার্থীর মনোনয়ন বাতিল,samagrabangladesh,https://bangla.bdnews24.com/samagrabangladesh/m955p8cqd1,"চাঁপাইনবাবগঞ্জের দুটি সংসদীয় আসনের উপ-নির্বাচনে তিনজনের মনোনয়নপত্র বাতিল করা হয়েছে।,নির্বাচন কমিশন জানিয়েছে, ঋণ খেলাপি ও খেলাপির জামিনদার হওয়ায় জাসদ ও জাতীয় পার্টির প্রার্থী এবং ভোটারদের স্বাক্ষরিত তালিকায় ভুল থাকায় স্বতন্ত্র প্রার্থীকে নির্বাচনে অযোগ্য ঘোষণা করা হয়েছে।,প্রার্থিতা যাচাই-বাছাই শেষে রোববার সহকারী রিটার্নিং কর্মকর্তা ও জেলা নির্বাচন কর্মকর্তা মো. মোতাওয়াক্কিল রহমান জানান, চাঁপাইনবাবগঞ্জ- ২ আসনে পাঁচজন ও চাঁপাইনবাবগঞ্জ- ৩ আসনে চারজন বৈধ প্রার্থী রয়েছেন।,তিনি বলেন, চাঁপাইনবাবগঞ্জ- ৩ (সদর) আসনে ঋণ খেলাপির জামিনদার হওয়ায় জাসদের প্রার্থী মো. মনিরুজ্জামান মনির এবং নিজেই ঋণ খেলাপি হওয়ায় জাতীয় পার্টি-জাপার মোস্তাফিজুর রহমান মুকুলের মনোনয়নপত্র বাতিল হয়েছে।,আর এক শতাংশ ভোটারের স্বাক্ষরে গড়মিল থাকায় চাঁপাইনবাবগঞ্জ-২ (ভোলাহাট-গোমস্তাপুর-নাচোল) আসনের স্বতন্ত্র প্রার্থী হিসেবে জমা দেওয়া আওয়ামী লীগের ‘বিদ্রোহী’ মোহাম্মদ আলী সরকারের মনোনয়নপত্র বাতিল হয়েছে।,চাঁপাইনবাবগঞ্জ- ২ আসনে বৈধ প্রার্থীরা হলেন- আওয়ামী লীগ মনোনীত মু. জিয়াউর রহমান, আওয়ামী লীগের ‘বিদ্রোহী’ সাবেক উপজেলা চেয়ারম্যান খুরশিদ আলম বাচ্চু, জাতীয় পার্টির আব্দুর রাজ্জাক, বাংলাদেশ ন্যাশনালিস্ট ফ্রন্ট-বিএনএফের মো. নবীউল ইসলাম এবং জাকের পার্টির মো. গোলাম মোস্তফা।,চাঁপাইনবাবগঞ্জ- ৩ আসনের বৈধ প্রার্থীরা হলেন- আওয়ামী লীগ মনোনীত মো. আব্দুল ওদুদ, বিএনএফের কামরুজ্জামান খান এবং স্বতন্ত্র সামিউল হক ও তাহরিমা।,বিএনপির ছয় সংসদ সদস্যের পদত্যাগে শূন্য হওয়া আসনে ভোট আগামী ১ ফেব্রুয়ারি। মনোনয়নপত্র প্রত্যাহারের শেষ দিন ১৫ জানুয়ারি।,Copyright © 2022, bdnews24",bn,2023-01-8 18:10:00+06:00
Bdnews24,গণতন্ত্র হরণকারী সরকার পালানোর পথ খুঁজে পাবে না: খন্দকার মোশাররফ,samagrabangladesh,https://bangla.bdnews24.com/samagrabangladesh/5t3uq2wi71,"বিএনপি একা নয়, জনগণকে সঙ্গে নিয়ে সরকারের পতন ঘটানো হবে বলে মন্তব্য করেছেন দলটির স্থায়ী কমিটির সদস্য ড. খন্দকার মোশাররফ হোসেন।,রোববার বিকেলে ঢাকা-চট্টগ্রাম মহাসড়ক সংলগ্ন কুমিল্লার বুড়িচং উপজেলার সৈয়দপুর এলাকার একটি হোটেলে এক কর্মশালায় তিনি এই মন্তব্য করেন। বিএনপি ঘোষিত আন্দোলনের ১০ দফা এবং রাষ্ট্র কাঠামো মেরামতের রূপরেখার ২৭ দফার ব্যাখ্যা বিশ্লেষণ শীর্ষক এ কর্মশালার আয়োজন করা হয়।,বিএনপি নেতা বলেন, “আমরা আন্দোলনের ১০ দফা ঘোষণা করেছি। এরই মধ্যে আমাদের গণমিছিল, গণঅবস্থান কর্মসূচি পালন করা হয়েছে। সারাদেশে মানুষ স্বতঃস্ফূর্তভাবে এসব কর্মসূচিতে অংশ নিয়েছে। এরপর আমরা গণঅভ্যূত্থানের ডাক দেব। সবাই এক হয়ে কর্মসূচি পালন করবে। তখন গণতন্ত্র হরণকারী এই সরকার পালানোর পথ খুঁজে পাবে না।“,খন্দকার মোশাররফ হোসেন বলেন, “সরকারের পতন ঘটাতে জনগণকে বুঝাতে হবে। এজন্য আগে বিএনপির নেতাকর্মীদের বুঝতে হবে ১০ দফা কী? এরপর জনগণকে সেটি বুঝাতে হবে। কারণ বিএনপি একা সরকারের পতন ঘটাতে পারবে না। সরকারের পতন ঘটাতে হলে জনগণকে সঙ্গে রাখতে হবে।”,কুমিল্লা দক্ষিণ জেলা বিএনপির আহ্বায়ক এবং কেন্দ্রীয় বিএনপির ত্রাণ ও পুর্নবাসন বিষয়ক সম্পাদক হাজী আমিন-উর-রশিদ ইয়াছিনের সভাপতিত্বে আরও বক্তব্য দেন সহসাংগঠনিক সম্পাদক (কুমিল্লা বিভাগীয়) সায়েদুল হক সাইদ।,Copyright © 2022, bdnews24",bn,2023-01-8 18:02:00+06:00
Bdnews24,আনোয়ার হোসেন মঞ্জু জেপির চেয়ারম্যান পুনর্নির্বাচিত,politics,https://bangla.bdnews24.com/politics/dmfhv7p8tw,"জাতীয় পার্টি (জেপি) এর চেয়ারম্যান হিসেবে আনোয়ার হোসন মঞ্জু এবং মহাসচিব শেখ শহীদুল ইসলাম আবারও নির্বাচিত হয়েছেন।,রোববার ঢাকার রমনায় ইঞ্জিনিয়ার্স ইনস্টিটিটিউটে দলের ত্রিবার্ষিক কাউন্সিল অধিবেশনে তাদের নেতৃত্বে রেখে নতুন কমিটি নির্বাচিত করা হয়।,কাউন্সিলের তৃতীয় অধিবেশনে আগামী তিন বছরের জন্য দলের কেন্দ্রীয় কমিটি সর্বসম্মতিতে নির্বাচিত হয়েছে বলে রাতে সংবাদ বিজ্ঞপ্তিতে জানানো হয়।,এতে বলা হয়, সম্মেলনে নির্বাচন পরিচালনার জন্য প্রধান নির্বাচন কমশনার আব্দুর রহিমের সভাপতিত্বে নির্বাচনী অধিবেশন শুরু হয়। এসময় অপর দুই কমিশনার এ এইচ সালাহ উদ্দিন মাহমুদ ও মফিজুল হক বেবু উপস্থিত ছিলেন।,আব্দুর রহিম, বেগম তাসমিমা হোসেন, সাদেক সিদ্দিকী, শাহ মো. রফিকুল বারী চৌধুরী, এ এইচ সালাহ উদ্দিন মাহমুদ, মফিজুল হক বেবু, এজাজ আহমেদ মুক্তা, রুহুল আমিন, নাজমুন্নাহার বেবী, কাজী জাহাঙ্গীর আমির, মনিরুল ইসলাম জমাদ্দার, আজিজ বাঙাল, আবু সাঈদ খান, সৈয়দ সালাহ উদ্দিন, ওসমান গণি, হাজী আব্দুল আলি, মাহিম হোসেন, অ্যাড. মীর মোশারফ হোসেন মিরন।,মীর হারুনুর রশিদ, আশরাফুল ইসলাম, গোলাম সারোয়ার জমাদ্দার, মোহাম্মদ হোসেন রেণু, জাহানারা আরজু, আফজাল হোসেন, ফতেহ আলী টিপু, ইফতেখার আহমেদ লিমন, সিদ্দিকুর রহমান টুলু, আলহাজ মো. আব্দুল্লাহ।,কে এম মজিবুর রহমান মজনু, জাহাঙ্গীর আলম প্রধান, অ্যাড. এনামুল ইসলাম রুবেল, আমিনুল ইসলাম তপন, আজাদ দোভাষ, হুমায়ূন কবির তালুকদার রাজু, আলী আব্দুল্লাহ টিংকু, নুরুল ইসলাম খান মিয়া, আতিকুল ইসলাম উজ্জল, আইয়ূব আলী ফনু, ফজলে করিম পল্লব, মো. আব্দুল হালিম।, এম. সালাহ উদ্দিন আহমেদ।,আবুল খায়ের সিদ্দিকী আবু।,বাকি পদগুলো পূরণে কাউন্সিলে সর্বসম্মতিক্রমে দলের চেয়ারম্যান ও মহাসচিবকে দায়িত্ব দেওয়া হয়েছে বলে জানানো হয় বিজ্ঞপ্তিতে।,Copyright © 2022, bdnews24",bn,2023-01-8 18:34:00+06:00
Bdnews24,পঞ্চগড়ে বাসের ধাক্কায় প্রাণ গেল বাইকে থাকা মা-ছেলের,samagrabangladesh,https://bangla.bdnews24.com/samagrabangladesh/77q805w5u2,"মাকে নিয়ে মোটরসাইকেলে করে পঞ্চগড় যাওয়ার পথে বোদা উপজেলায় বাসের ধাক্কায় মা ও ছেলে উভয়ের প্রাণ গেছে।,রোববার রাত ৮টার দিকে ঢাকা-পঞ্চগড় মহাসড়কে ময়দানদিঘী ইউনিয়নে এ দুর্ঘটনা ঘটে বলে বোদা থানার ওসি সুজয় রায় জানান।,নিহতরা হলেন- বোদা উপজেলার উলিপুকুরি মণ্ডলের হাটের আশরাফুল ইসলামের স্ত্রী আফরোজা বেগম (৫০) ও তাদের ছেলে মিশু (২৬)।,পরিবারের বরাতে ওসি জানান, নাতনির অসুখের খবর পেয়ে ছেলের বাইকে করে পঞ্চগড়ে মেয়ে-জামাইয়ের বাড়ি যাচ্ছিলেন আফরোজা। এসময় লালদীঘি সরকারি প্রাথমিক বিদ্যালয়ের সামনে পৌঁছালে অপরদিক থেকে আসা একটি ঢাকাগামী নৈশকোচ তাদের মোটরসাইকেলে সজোড়ে ধাক্কা দেয়।,“এতে মা-ছেলে মোটরসাইকেল থেকে ছিটকে পড়ে গুরুতর আহত হন। পরে স্থানীয়রা তাদের উপজেলা স্বাস্থ্য কমপ্লেক্সে নিয়ে গেলে চিকিৎসক মৃত ঘোষণা করেন।”,দুর্ঘটনা কবলিত নৈশকোচটি শনাক্তের চেষ্টা চলছে বলে জানান ওসি।,Copyright © 2022, bdnews24",bn,2023-01-8 18:42:00+06:00
Bdnews24,বিএনপির ছাত্র বিষয়ক সম্পাদক হলেন বকুল,politics,https://bangla.bdnews24.com/politics/srkbqlyq44,"বিএনপির ছাত্র বিষয়ক সম্পাদক পদে জাতীয়তাবাদী ছাত্রদলের সাবেক সহসভাপতি রকিবুল ইসলাম বকুলকে দায়িত্ব দেওয়া হয়েছে।,রোববার দলের ভারপ্রাপ্ত দফতর সম্পাদক সৈয়দ এমরান সালেহ প্রিন্স স্বাক্ষরিত সংবাদ বিজ্ঞপ্তিতে এ কথা জানানো হয়।,২০১৬ সালের মার্চে বিএনপির ষষ্ঠ জাতীয় কাউন্সিলের পর কেন্দ্রীয় কমিটি ঘোষণা করা হলেও ছাত্র বিষয়ক সম্পাদক পদে কাউকে দায়িত্ব দেওয়া হয়নি। ছয় বছর পর বিএনপি এ পদে বকুলকে মনোনীত করল।,বিজ্ঞপ্তিতে বলা হয়, বিএনপির ভারপ্রাপ্ত চেয়ারম্যান তারেক রহমান গঠনতন্ত্রের প্রাপ্ত ক্ষমতাবলে জাতীয় নির্বাহী কমিটির ছাত্র বিষয়ক সম্পাদক মনোনীত করেছেন।,এর আগে সবশেষ গত জাতীয় নির্বাহী কমিটিতে ছাত্র বিষয়ক সম্পাদক ছিলেন শহীদ উদ্দিন চৌধুরী এ্যানি। তিনি ষষ্ঠ কাউন্সিলের পর দলের প্রচার সম্পাদক হন।,একাদশ জাতীয় সংসদে বকুল বিএনপি প্রার্থী হিসেবে খুলনা ৩ আসনে নির্বাচনে অংশ নিয়েছিলেন।,১৯৮৫ সালে ঢাকা বিশ্ববিদ্যালয়ে ভর্তির পর বকুল ছাত্রদল বিশ্ববিদ্যালয় শাখার প্রচার সম্পাদক, ফজলুল হক হলের সাধারণ সম্পাদক এবং ছাত্রদলের কেন্দ্রীয় সংসদে সহসভাপতি নির্বাচিত হন।,Copyright © 2022, bdnews24",bn,2023-01-8 18:46:00+06:00
Bdnews24,দখল ঠেকাতে তেজগাঁও ট্রাক স্ট্যান্ডের সড়কে রিকশার লেইন,bangladesh,https://bangla.bdnews24.com/bangladesh/akl2icbj78,"অনেক বাধা আর বিপত্তি ঠেলে দীর্ঘ চেষ্টায় দখলমুক্ত হয়েছিল ঢাকার তেজগাঁও ট্রাক স্ট্যান্ডের সামনের সড়ক; যা আবারও আগের মতই দিন-রাতের যেকোনো সময় ট্রাক আর ভ্যান রাখার জায়গায় পরিণত হয়েছে।,অবৈধভাবে গাড়ি রাখার এ প্রবণতা বন্ধে ব্যস্ততম সাত রাস্তা থেকে ট্রাক স্ট্যান্ড হয়ে রেলক্রসিং পর্যন্ত মেয়র আনিসুল হক সড়কে রিকশাসহ অযান্ত্রিক যানবাহন চলাচলের জন্য আলাদা লেইন করা হচ্ছে; সেজন্য রাস্তায় বসানো হচ্ছে লোহার ব্যারিয়ার।,ঢাকা উত্তর সিটি করপোরেশন বলছে, সেখানে আলাদা লেইন করা হলে ওই সড়কের দুপাশে অবৈধ যানবাহন পার্কিং বন্ধ হবে। ফুটপাতও ব্যবহার করা যাবে নির্বিঘ্নে।,মেয়র আতিকুল ইসলাম বিডিনিউজ টোয়েন্টিফোর ডটকমকে বলেন, এ সড়কে ট্রাকগুলো আড়াআড়িভাবে ফুটপাতের পাশে রাখা থাকে। এতে ট্রাকের পেছনের অংশ ফুটপাতে চলে যায়, পথচারীরা হাঁটতে পারেন না।,“আমি দেখেছি সড়ক অনেক চওড়া, এ কারণে সড়কে ট্রাক রেখে দেয়। আমরা যদি রিকশা ও সাইকেলের জন্য আলাদা লেইন করে দিই তাহলে ফুটপাত ঠিক থাকবে। ট্রাকগুলো আড়াআড়ি রাখতে পারবে না। বাকি অংশে যানবাহন চলাচল করতে পারবে।”,সাতরাস্তা থেকের রেলক্রসিং হয়ে কারওয়ান বাজার, ফার্মগেইট ও তেজগাঁও রেল স্টেশনের সংযোগকারী এ সড়ক দীর্ঘদিন ট্রাক স্ট্যান্ড হিসেবে বেদখল হয়েছিল। আনিসুল হক মেয়র হওয়ার পর সড়কটি দখলমুক্ত করেন। এজন্য ট্রাক শ্রমিকদের সঙ্গে সংঘাতেও জড়াতে হয়েছিল সিটি করপোরেশনকর্মীদের।,সম্প্রতি ওই এলাকা ঘুরে দেখা গেছে, তেজগাঁও সাতরাস্তা থেকে ট্যাক স্ট্যান্ডের সামনের সড়ক দিয়ে রেলক্রসিং পর্যন্ত যেতে দুইপাশে ফুটপাত ঘেঁষে তিন ফুট প্রশস্ত আলাদা লেইন করা হচ্ছে। এই অংশে বসানো হয়েছে লোহার ব্যারিয়ার। ফুটপাত ঘেঁষা অংশে সংস্কার করা হচ্ছে।,এরমধ্যেই অযান্ত্রিক লেইনের বাইরে যানবাহন চলাচলের জন্য আরও দুটি লেইন রয়েছে। ওই দুটি লেইন দখল করে ট্রাক রাখা হয়েছে। দিনের বেলা সেখানে যেমন ট্রাক, ভ্যান, পিকআপ থাকে রাতের বেলা এর সংখ্যা আরও বাড়ে। দীর্ঘসময় যানজট লেগেই থাকে।,রিকশা ও অন্যান্য গাড়ি চলাচল মুশকিল হয়ে পড়ে। ফুটপাতগুলোও অনেকটা ট্রাকের দখলে থাকায় হাঁটা হয়ে পড়ে মুশকিল। ,এলোমেলো ট্রাক রাখার কারণে ঘিঞ্জি হয়ে পড়ায় সেদিক দিয়ে দিনের বেলাতেও ভয়ে লোকজন চলাচল করতে চান না। দিনের কিংবা রাতের চিত্র কমবেশি একই।,এ সড়কের আশেপাশে বেশ কয়েকটি সরকারি-বেসরকারি অফিস রয়েছে। অদূরে কারওয়ান বাজার, তেজগাঁও রেলওয়ে স্টেশন, হলিক্রস স্কুল ও কলেজ, বিজ্ঞান কলেজসহ আরও কয়েকটি শিক্ষাপ্রতিষ্ঠান এবং ফার্মগেইটে সংযোগ সড়ক হিসেবে এটি দিনের ও রাতের বড় অংশজুড়েই ব্যস্ত থাকে।,তবে অবৈধ ট্রাক, ভ্যান ও পিকআপ রাখার কারণে প্রায় শত ফুটের এ সড়ক সরু হয়ে রিকশা ও গাড়ি চলাচল মুশকিল হয়ে পড়ে। ফুটপাতও দখলে চলে যাওয়ায় হাঁটাও হয়ে পড়ে মুশকিল।,এমন প্রেক্ষাপটে এবার ভিন্ন পদক্ষেপ নিচ্ছে উত্তর সিটি করপোরেশন। রিকশারমত অযান্ত্রিক যানবাহনের জন্য লেইন করে দখল ঠেকানোর চেষ্টা নেওয়া হচ্ছে।,শেষ পর্যন্ত তাতেও কাজ হবে কি না এমন প্রশ্নে ডিএনসিসির মেয়র আতিকুল বলেন, এ বিষয়ে ঢাকা মহানগর পুলিশ, ট্রাক মালিকদের সঙ্গে কথা বলেছে ডিএনসিসি। সড়ক সচল থাকবে।,“পুলিশের ট্রাফিক বিভাগের সঙ্গে কথা হয়েছে। তারা সব সময় মনিটর করবে। এছাড়া ট্রাক মালিকদের সঙ্গেও আমরা কথা বলেছি। তাদের সহায়তাও দরকার, ডিএনসিসির একার পক্ষে কিছু করা সম্ভব না।”,তেজগাঁওয়ের সাতরাস্তা থেকে কারওয়ান বাজার পর্যন্ত সড়কটি ২০১৮ সালের জুনে প্রয়াত মেয়র আনিসুল হকের নামে নামকরণ করে উত্তর সিটি করপোরেশন।,Copyright © 2022, bdnews24",bn,2023-01-8 18:51:00+06:00
Bdnews24,"টিভি সূচি (সোমবার, ০৯ জানুয়ারি ২০২৩)",sport,https://bangla.bdnews24.com/sport/z082pk73cs,"সিলেট স্ট্রাইকার্স-কুমিল্লা ভিক্টোরিয়ান্স, দুপুর ১:৩০,চট্টগ্রাম চ্যালেঞ্জার্স-খুলনা টাইগার্স, সন্ধ্যা ৬:৩০,নাগরিক টিভি,প্রথম ওয়ানডে, বিকেল ৩:৩০,সনি টেন ৫, টেন ক্রিকেট,হোবার্ট হারিকেন্স-মেলবোর্ন স্টার্স, দুপুর ২:১৫,সনি টেন ২,অক্সফোর্ড ইউনাইটেড-আর্সেনাল, রাত ২টা,সনি টেন ২,আথলেতিক বিলবাও-ওসাসুনা, রাত ২টা,স্পোর্টস ১৮, এমটিভি,Copyright © 2022, bdnews24",bn,2023-01-9 02:38:00+06:00
Bdnews24,রিকশা গার্ল: অমিতাভ রেজার আরেক খণ্ড মুন্সিয়ানা,glitz,https://bangla.bdnews24.com/glitz/dlv812lfqk,"টিভির জন্য নাটক আর বিজ্ঞাপন চিত্র বানিয়ে এক দশক হাত পাকিয়ে প্রথম চলচ্চিত্রেই মাত করে দিয়েছিলেন অমিতাভ রেজা চৌধুরী; আয়নাবাজির পর বানালেন ওয়েব সিনেমা মুন্সীগিরি; এরপর বানালেন রিকশা গার্ল, প্রথম দর্শনেই যাতে দেখা গেল নির্মাতা হিসেবে তার মুন্সীয়ানার ছাপ।,ভারতীয় বংশোদ্ভূত যুক্তরাষ্ট্রের লেখক মিতালি পারকিন্সের উপন্যাস থেকে ‘রিকশা গার্ল’ বানিয়েছেন অমিতাভ রেজা। ইতোমধ্যে বেশ কয়েকটি আন্তর্জাতিক চলচ্চিত্র পুরস্কার ঝুলিতে ভরেছে সিনেমাটি। ঢাকা লিট ফেস্টের তৃতীয় দিনে প্রদর্শনী ছিল রিকশা গার্লের, যা মুক্তির আগে দেশের দর্শকদের জন্য বড় সুযোগ বলা যায়।,লিট ফেস্টের দর্শকও সুযোগটি হাতছাড়া করেননি। আব্দুল করিম সাহিত্য বিশারদ মিলনায়তন ছিল কানায় কানায় পরিপূর্ণ, দর্শক মেঝেতে বসেও দেখলেন রিকশা গার্ল।,সিনেমার প্রথম শটটিই দর্শকের এই কষ্ট লাঘবের জন্য যথেষ্ট ছিল। একটি লং শটে বিয়ে বাড়ির ব্যস্ততা, প্রস্তুতি ও আনন্দময় আবহ ফুটিয়ে তুলতে পরিচালক, সিনেমাটোগ্রাফার এবং শিল্পীদের প্রচেষ্টা ও সফলতা মন ভরার মতো।,বিয়ে বাড়ির দৃশ্য দিয়ে সিনেমা শুরু হলেও গল্পটা এগোতে থাকে বিয়ে বাড়িতে ২০০ টাকা মজুরিতে আল্পনা আঁকতে আসা নাইমাকে ঘিরে। এক রিকশাচালক বাবার বড় মেয়ে নাইমা। শারীরিক অসুস্থতা ও রিকশা মালিকের জমার টাকার চাপ যাকে যাঁতাকলে পিষ্ট করে ফেললেও মেয়েকে বলতে পারেন, ‘আঁকাআকিটা ছাড়িস না মা’।,আঁকাআঁকি! রিকশাচালকের মেয়ে নাইমার নিজস্ব এক জগৎ। উজ্জ্বল রঙের ব্যবহারে বাবার রিকশা, বাড়ির ধসে যাওয়া দেওয়াল, টিনের চাল যার ক্যানভাস। যার দুরন্তপনা আর সরলতার আড়ালে লুকিয়ে আছে প্রতিবাদী রূপ। সংসারের দায়িত্ব কাঁধে ‍তুলে নেওয়ার জেদ।,এই জেদ নাইমাকে পাবনার পাকশী থেকে নিয়ে আসে ঢাকায়। দাঁড় করিয়ে দেয় সীমাহীন নির্মমতার মুখোমুখি। মফস্বলীয় সৃজনশীলতায় ভর করে নগরে এসে হোঁচট খাওয়া নাইমা উঠে দাঁড়ানোর চেষ্টা করে, ‘নাইম’ নামের ছেলে হয়ে।,মানুষ তার জীবনে লক্ষ্য ঠিক করে মূলত সুনির্দিষ্ট কারণকে সামনে রেখে। লক্ষ্যে পৌঁছানোর পর যখন দেখে তার সেই কারণটা হয়ে উঠেছে অপ্রাসঙ্গিক, অপ্রয়োজনীয়; জয়ের মুকুট মাথায় দিয়েও পরাজিতের বেদনা নিঃশেষ করে দেয় না? সব আগ্রহ, উন্মাদনা, আত্মবিশ্বাস বোতলবন্দি জিনের মতো অসহায় হয়ে পড়ে না?,নাইমারা ব্যতিক্রম। শোককে যারা গতির জ্বালানি বানায়, নিজেকে বানায় জেট ইঞ্জিন, তারাই তো আকাশ ছোঁয়। রিকশা গার্ল মূলত নাইমা নামের মফস্বলের বেদনার্ত চঞ্চল মেয়েটির আকাশ ছোঁয়ার গল্প।,রিকশার প্যাডেলে পা রেখে দুই-একটা ছবি তুলে সোশাল মিডিয়ায় পোস্ট করা নগরবাসী কারও কারও কাছে বিনোদনের হতে পারে; কিন্তু জীবিকার তাগিদে, দুপুর বেলার খাবারের টাকা জোগাড় করতে, বাবার আজীবন চলা ওষুধ কেনার কষ্টের গল্পগুলো তাদের কাছে শুধু সিনেমার হয়ে ‍থাকাটা অস্বাভাবিক নয়।,তবে চিত্রগ্রাহক নিকোলাস রিবার্প আর তুহিন তমিজুলের ক্যামেরা যখন নাইমাদের এঘর থেকে ওঘর ঘুরছিল, অসুস্থ বাবার রিকশা হারানোর বেদনা যখন ঘরের কোণে হাবুডুবু খাচ্ছিল, ঘুমন্ত নাইমা হঠাৎ করে চোখ খুলল, তার চোখের ভেতর বিষাদসমুদ্র টলমল করছে, এক পলকের দৃশ্যটি পরের দু-তিনটি দৃশ্যকে ঝাপসা দেখতে বাধ্যই করল।,গ্যারেজ থেকে ভাড়ায় চালানোর জন্য রিকশা নিতে ব্যর্থ নাইমা; তবে ছেলেরূপী নাইম ঠিকই রিকশা পেয়ে গেল! রিকশায় প্যাডেল রেখে গ্যারেজ থেকে বের হয়ে ‘নাইম’ রানওয়েতে ছুটতে থাকা বিমানের মতো ডানা মেলে দিল আকাশে, এক ঝাঁক দর্শক হাত তালিতে ফেটে পড়ল।,এই যে রিকশাচালকের আবেগের সঙ্গে ইংলিশ মিডিয়ামে পড়া ‘আপার ক্লাস’ কিংবা শিল্প সাহিত্য বোঝা ‘মিডল ক্লাস’র আবেগকে যিনি এক উনুনে বাষ্পীভূত করলেন, তিনি অমিতাভ রেজা চৌধুরী।,আয়নাবাজির মতো ব্যবসাসফল সিনেমার নির্মাতা ‘রিকশা গার্ল’র দুঃখ-বেদনা আর আনন্দকে একত্রিত করে তা সব শ্রেণীর ভেতর ছড়িয়ে দিতে পারাটা তার যেমন মুন্সিয়ানা; তেমন মুন্সিয়ানা বুনো শালিক, রাস্তার কুকুরকে ফ্রেমে এনে কিংবা অপ্রত্যাশিতভাবে ফ্রেমে এসে যাওয়ার পর সেটাকে অর্থবহ করে তোলা।,প্রতিটি শিল্পীকে চরিত্রটা বিশ্বাস করানো এবং সেটাকে যথোপযুক্তভাবে ফুটিয়ে তুলে দর্শকের মাঝে সেই বিশ্বাস ছড়িয়ে দেওয়ার মুন্সিয়ানায় উৎরে গেলেন নির্মাতা।,সিনেমার পুরোটা জুরে রিকশা পেইন্টিংয়ের সঙ্গে সঙ্গতি রেখে প্রতিটি ফ্রেমে আলো ও রঙের পরীক্ষায় উৎরে যাওয়া, নাইমার রঙের ভুবনকে জীবন্ত করে সাধারণ সীমাবদ্ধতাগুলোকে ভুলিয়ে দেওয়ার মুন্সীয়ানাও দেখালেন অমিতাভ রেজা।,আর প্রায় প্রতিটি ফ্রেম দখলে রেখে অমিতাভ রেজাকেও যিনি ছাড়িয়ে গেলেনন, তার নাম নভেরা রহমান। যিনি নাইমা রূপে যতটা সফল, নাইম রূপেও ততটাই।,অ্যালেন শুভ্র, নাসির উদ্দিন খান, চম্পা এবং হঠাৎ চমকে দেওয়া সিয়াম আহমেদসহ সিনেমার প্রতিটি চরিত্র যার যার কাজ করে গেছেন শত ভাগ শক্তি নিয়ে।,গল্প আহামরি কিছু না হলেও প্রতিটি চরিত্রের অভিনয় আর চিত্রগ্রাহক নিকোলাস রিবার্প ও তুহিন তমিজুলের সাহায্য নিয়ে অমিতাভ রেজা পুরো সিনেমায় দর্শককে আটকে রেখেছেন অনাবিল মুগ্ধতায়।,সবকিছু মিলিয়ে ২০২৩ সালে ‘রিকশা গার্ল’র দর্শকের পছন্দের সিনেমা হয়ে ওঠার সম্ভাবনা পুরোপুরি রয়েছে। এখন অপেক্ষা করতে হবে ফেব্রুয়ারি পর্যন্ত।,Copyright © 2022, bdnews24",bn,2023-01-9 03:27:00+06:00
Bdnews24,"ব্রাজিলের প্রেসিডেন্ট প্রাসাদ, কংগ্রেস, সুপ্রিম কোর্টে বোলসোনারো সমর্থকদের তাণ্ডব ",world,https://bangla.bdnews24.com/world/had97f5ym8,"মার্কিন ক্যাপিটলে প্রায় দুই বছর আগে ডনাল্ড ট্রাম্পের অনুসারীদের নজিরবিহীন নৈরাজ্যের পুনর্মঞ্চায়ন ঘটল ব্রাজিলে; দেশটির অতি-ডান সাবেক প্রেসিডেন্ট জাইর বোলসোনারোর কট্টর সমর্থকরা তাণ্ডব চালালো প্রেসিডেস্ট প্রাসাদ, কংগ্রেস আর সুপ্রিম কোর্টের মত গুরুত্বপূর্ণ স্থাপনায়। ,রয়টার্স লিখেছে, নির্বাচনের পর থেকে দু’মাস ধরে যে টানটান উত্তেজনা চলছি ব্রাজিলে; তারই বিস্ফোরণ ঘটল রোববার।,পতাকার রঙে হলুদ-সবুজ পোশাকে হাজার হাজার বোলসোনারো সমর্থক প্রায় তিন ঘণ্টা ধরে এই লঙ্কাকাণ্ডে অংশ নেয়। টেলিভিশনে প্রচারিত ভিডিওতে দেখা যায়, বিক্ষোভকারীরা বানের পানির মত সুপ্রিম কোর্ট ও কংগ্রেস ভবনে প্রবেশ করছে, স্লোগান দিচ্ছে, আসবাবপত্র ভাঙছে।,অন্তত তিন হাজার মানুষ এই বিশৃঙ্খলায় অংশ নেয় বলে স্থানীয় গণমাধ্যমের ধারণা। পুলিশের সাথে তারা সংঘাতেও জড়ায়। পরে সন্ধ্যা সাড়ে ৬টার দিকে আইনশৃঙ্খলা বাহিনী তিন ভবন থেকে বিক্ষোভকারীদের সরিয়ে পরিস্থিতি নিয়ন্ত্রণে নেয়। গ্রেপ্তার করা হয় অন্তত চারশজনকে।  ,সেখানে হতাহতের কোনো খবর তাৎক্ষণিক খবর পাওয়া যায়নি, তবে হামলাকারীরা সবখানে ধ্বংসযজ্ঞের চিহ্ন রেখে গেছে। প্রেসিডেন্ট প্রসাদের ভাঙা আবসাবপত্র আর জানালার কাচ তাণ্ডবের সাক্ষ্য দিচ্ছে। কংগ্রেস ভবনের ভেতরে আগুন জ্বালার কারণে স্প্রিংকলার সিস্টেম চালু হয়ে পানিতে ভেসে গেছে চারদিক। সুপ্রিম কোর্টের সেরিমোনিয়াল রুমগুলোও তছনছ করা হয়েছে।,গত ৩০ অক্টোবরের ওই ভোটে বামপন্থি লুলা দা সিলভার কাছে হেরে যান বোলসোনারো। ১৩ ডিসেম্বর ব্রাজিলের নির্বাচনী কর্তৃপক্ষ লুলার জয় অনুমোদন দেওয়ার দিনই বোলসোনারো সমর্থকরা রাজধানী ব্রাসিলিয়ায় পুলিশ সদরদপ্তর দখলে নেওয়ার চেষ্টা চালিয়েছিল।,নির্বাচনে ইলেকট্রনিক ভোটিংয়ে জালিয়াতির অভিযোগ করেছিলেন বোলসোনারো। তার সেই অভিযোগ প্রমাণিত না হলেও সমর্থকদের সহিংস বিক্ষোভের ইন্ধন জুগিয়েছে।   ,রোববারের হামলা নতুন প্রেসিডেন্ট লুলার জন্য নতুন চ্যালেঞ্জ নিয়ে এল, যিনি মাত্র আট দিন আগে সরকারের দায়িত্ব নিয়ে বলসোনারোর উগ্র জাতীয়তাবাদী মতবাদে বিভক্ত জাতিকে আবার ঐক্যবদ্ধ করার প্রতিশ্রুতি দিয়েছিলেন।,বোলসোনারো সমর্থকরা যখন তাণ্ডব চালাচ্ছিল, প্রেসিডেন্ট লুলা তখন সরকারি সফরে সাও পাওলোতে। সেখানে এক সংবাদ সম্মেলনে তিনি বলেন, ""এই ভাঙচুর করল, তাদের আমরা কি বলতে পারি... ধর্মান্ধ, ফ্যাসিস্ট। তারা আজ যা করেছে, এই দেশের ইতিহাসে এমন জঘন্য ঘটনা আর কখনও ঘটেনি।"",এ ঘটনায় জড়িত প্রত্যেককে খুঁজে বের করে শাস্তির মুখোমুখি করার হুঁশিয়ারি দিয়েছেন প্রেসিডেন্ট লুলা। তিনি ঘোষণা দিয়েছেন, আগামী ৩১ জানুয়ারি পর্যন্ত রাজধানী ব্রাসিলিয়ার আইন-শৃঙ্খলা সামলানোর দায়িত্ব কেন্দ্রীয় সরকারের হাতেই থাকবে। নির্বাচন নিয়ে ‘মিথ্যা অভিযোগ’ তুলে সমর্থকদের সহিংসতার পথে উসকে দেওয়ার জন্য সাবেক প্রেসিডেন্ট বোলসোনারোকে দায়ী করেছেন তিনি। ,নিজের মেয়াদ শেষ হওয়ার দুই দিন আগে ফ্লোরিডায় উড়াল দিয়েছিলেন বোলসোনারো। নির্বাচনে লুলার কাছে হার তিনি এখনও মেনে নেননি, নতুন প্রেসিডেন্টের অভিষেকেও যোগ দেননি।   ,তার দিকে ইংগিত করে লুলা বলেন, “এই গণহত্যাকারী…. মিয়ামিতে বসে সোশাল মিডিয়ায় সে উসকানি দিয়ে যাচ্ছে। সবাই জানে, সাবেক প্রেসিডেন্টের ও্সব বক্তব্যই সহিংসতায় ইন্ধন দিচ্ছে।”,ব্রাসিলিয়ার ওই তাণ্ডব নিয়ে প্রায় ছয় ঘণ্টা নীরব ছিলেন বোলসোনারো। পরে তিনি টুইট করে লুলার অভিযোগগুলো প্রত্যাখ্যান করেন।,এই সাবেক প্রেসিডেন্ট বলেন, শান্তিপূর্ণ বিক্ষোভ গণতন্ত্রেই অংশ। তবে সরকারি স্থাপনায় হামলা এবং ক্ষতিসাধন করা হলে সেটা সীমা ছাড়িয়ে যায়।,রয়টার্স লিখেছে, ব্রাসিলিয়ার এই সহিংসতা বোলসোনারোর সামনে আইনি ঝুঁকি বাড়িয়ে তুলছে। আর তার ফ্লোরিডায় অবস্থান করার বিষয়টি মার্কিন সরকারের জন্যও মাথাব্যথার কারণ হয়ে উঠেছে। এরইমধ্যে ডেমোক্র্যাট আইন প্রণেতারা বলতে শুরু করেছেন যে, যুক্তরাষ্ট্র আর বোলসোনারোকে সে দেশে আশ্রয় দিতে পারে না।,ব্রাসিলিয়ায় সহিংসতার নিন্দা জানিয়ে মার্কিন প্রেসিডেন্ট জো বাইডেন একে বর্ণনা করেছেন ‘গণতন্ত্র এবং শান্তিপূর্ণ ক্ষমতার হস্তান্ত প্রক্রিয়ার ওপর আক্রমণ’ হিসেবে। তিনি বলেছেন, ব্রাজিলের গণতান্ত্রিক প্রক্রিয়ার প্রতি যুক্তরাষ্ট্রের পূর্ণ সমর্থন রয়েছে।,বিক্ষোভকারীদের দমনে জননিরাপত্তা বাহিনীগুলোকে নির্দেশ দেওয়ার জন্য দেশটির অ্যাটর্নি জেনারেলের দপ্তরকে বলেছে লুলার ওয়ার্কার্স পার্টি।,পরে অ্যাটর্নি জেনারেল দপ্তরের অনুরোধে সুপ্রিম কোর্টের বিচারক আলেকসান্দ্রি জি মোরাইস সোমবারের প্রথম কয়েক ঘণ্টার মধ্যে ব্রাসিলিয়ার গভর্নর ইবানিস হসাকে তার পদ থেকে অপসারণ করেন বলে জানিয়েছে সিএনএন ব্রাজিল।   ,এর আগে সামাজিক যোগাযোগ মাধ্যমে শেয়ার করা এক ভিডিওতে হসা দাঙ্গা দমনে ব্যর্থতার জন্য ক্ষমা চেয়েছিলেন।   ,ব্রাসিলিয়ার মার্কিন দূতাবাস এক টুইটে ‘যুক্তরাষ্ট্রের নাগরিকদের রাজধানীর ওই এলাকা এড়িয়ে চলার’ পরামর্শ দিয়েছে।,শনিবার দাঙ্গার ষড়যন্ত্রের গুজব ছড়িয়ে পড়লে ব্রাজিলের বিচারমন্ত্রী ফ্লাবিও জিনো জাতীয় জননিরাপত্তা বাহিনী মোতায়েনের অনুমতি দিয়েছিলেন। রোববার টুইটারে তিনি লেখেন, “জোর করে ইচ্ছা চাপিয়ে দেওয়ার এই অযৌক্তিক প্রচেষ্টা হালে পানি পাবে না।”  ,লাতিন আমেরিকার নেতারা দ্রুততার সঙ্গে ঘটনার নিন্দা জানান।,“আমার সমস্ত সংহতি লুলা ও ব্রাজিলের জনগণের সঙ্গে। ফ্যাসিবাদ একটি অভ্যুত্থান করার সিদ্ধান্ত নিয়েছে,” টুইটে বলেছেন কলম্বিয়ার প্রেসিডেন্ট গুস্তাভো পেদ্রো।   ,চিলির প্রেসিডেন্ট গ্যাবরিয়েল বরিক বলেছেন, “গণতন্ত্রের ওপর এই কাপুরুষোচিত ও জঘন্য হামলার মুখে লুলার সরকারের প্রতি আমার পূর্ণ সমর্থন জানাচ্ছি।”  ,যুক্তরাষ্ট্রের ২০২০ সালের প্রেসিডেন্ট নির্বাচনে জো বাইডেনের জয়ের পর মার্কিন কংগ্রেসে এর অনুমোদন ঠেকাতে ২০২১ সালের জানুয়ারিতে ওয়াশিংটনের ক্যাপিটল ভবনে হামলা চালিয়েছিল ট্রাম্পের সমর্থকরা। ওই হামলায় বেশ কয়েকজন নিহত হলেও হামলাকারীদের উদ্দেশ্য ব্যর্থ হয়। ,Copyright © 2022, bdnews24",bn,2023-01-9 04:17:00+06:00
Bdnews24,"এক ট্রাক পাশ কাটাতে গিয়ে আরেক ট্রাকে ধাক্কা, বাইক আরোহী নিহত",samagrabangladesh,https://bangla.bdnews24.com/samagrabangladesh/z949gccylf,"গাজীপুরে ট্রাকের ধাক্কায় এক মোটরসাইকেল চালক এক কলেজ ছাত্রের প্রাণ গেছে। আহত হয়েছে এক আরোহেী।,নগরের পূবাইল থানাধীন মাজুখান এলাকায় এ রোববার রাতে এ দুর্ঘটনা ঘটে বলে পূবাইল থানার ওসি মো. জাহিদুল ইসলাম জানান।,নিহত ২০ বছর বয়সী আব্দুল্লাহ আল জাবের হিমেল পূবাইল  মাজুখান এলাকার আব্দুল জব্বারের ছেলে এবং উত্তরার মাইস্টোন কলেজের দ্বাদশ শ্রেণির শিক্ষার্থী ছিলেন।,আহত মো. সাব্বির (২০) একই এলাকার আরমান হোসেনের ছেলে।,স্থানীয়দের বরাতে ওসি জাহিদুল ইসলাম বলেন, মোটরসাইকেলটি একটি ট্রাককে পাশ কাটানোর সময় বিপরীত দিক থেকে আসা অপর ট্রাকের সঙ্গে ধাক্কা খায়। এতে মোটরসাইকেল চালক ও আরোহী গুরুতর আহত হন।,তাদের উদ্ধার করে স্থানীয় একটি হাসপাতালে নিয়ে গেলে চিকিৎসক তাদের ঢাকার জাতীয় অর্থোপেডিক হাসপাতাল ও পুনর্বাসন প্রতিষ্ঠানে (পঙ্গু হাসপাতাল) নিয়ে যাওয়ার পরামর্শ দেন।,পরে ঢাকায় নেওয়ার পথে হিমেল মারা যান। আর আহত সাব্বিরকে ওই হাসপাতালে ভর্তি করা হয়েছে বলে জানান এ পুলিশ কর্মকর্তা।,তিনি বলেন, এ ঘটনায় আইনগত ব্যবস্থা গ্রহণের প্রক্রিয়া চলছে।,Copyright © 2022, bdnews24",bn,2023-01-9 04:27:00+06:00
Bdnews24,জিদানকে ‘অসম্মান’ করায় ফেডারেশন প্রধানকে একহাত নিলেন এমবাপে,sport,https://bangla.bdnews24.com/sport/zdkfw2mnq6,"ফ্রান্স ফুটবল দলের কোচ হিসেবে দিদিয়ে দেশমের মেয়াদ বাড়ানো থেকে বিতর্কের সূত্রপাত। দলকে টানা দুটি বিশ্বকাপের ফাইনালে নিয়ে যাওয়া এই কোচের চুক্তি ২০২৬ বিশ্বকাপ পর্যন্ত বাড়িয়েছে ফেডারেশন। যদিও এবার জিদান দায়িত্ব পেতে পারেন বলে জোর আলোচনা ছিল।,ফ্রান্সের এই কিংবদন্তি এখন ব্রাজিল জাতীয় দলের দায়িত্ব পেতে পারেন বলে গুঞ্জন আছে।,ফ্রান্সের আরএমসি রেডিওতে সাক্ষাৎকারে লু গ্রেতকে এই প্রসঙ্গেই জিজ্ঞেস করা হয়, জিদান যদি এখন ব্রাজিল জাতীয় দলের দায়িত্ব নিয়ে নেন? এতেই বেশ চটে গিয়ে লম্বা উত্তর দেন লু গ্রেত।,“আমার তাতে মাথাব্যথা নেই। তার যেখানে ইচ্ছা সে যেতে পারে। আমি খুব ভালো করেই জানি যে, জিদান সবসময়ই রাডারে ছিল (ফ্রান্সের সম্ভাব্য কোচ হিসেবে)। তার শুভাকাঙ্ক্ষীরও অভাব নেই। কেউ কেউ তো দেশমের বিদায়ের অপেক্ষায় ছিল… কিন্তু দেশমকে নিয়ে গুরুতর আপত্তি কার থাকতে পারে? কারও নয়।”,“জিদানের যা ইচ্ছা করতে পারে। আমি পরোয়া করি না। তার সঙ্গে আমার কখনও দেখা হয়নি। দেশমের দায়িত্ব ছিন্ন করার কথা আমরা কখনও ভাবিইনি। জিদান যেখানে ইচ্ছা যেতে পারে, কোনো ক্লাবে বা যে কোনো জায়গায়…।”,জিদানের পক্ষ থেকে যোগাযোগের চেষ্টা করা হয়েছিল কি না, এই প্রশ্নে লু গ্রেতের উত্তর বিতর্কের আগুনে আরও ঘি ঢেলে দেয়।,“জিদান আমার সঙ্গে যোগাযোগ করার চেষ্টা করেছিল কি না? অবশ্যই নয়। চেষ্টা করলেও আমি তার ফোন ধরতাম না।”,লু গ্রেতের সাক্ষাৎকার প্রচারিত হওয়ার পরই তুমুল হইচই শুরু হয় ফ্রান্সে। এই মুহূর্তে ফ্রান্স ফুটবলের সবচেয়ে বড় তারকা এমবাপে টুইটারে লিখেন, “জিদানই ফ্রান্স। তার মতো একজন কিংবদন্তিকে আমরা এভাবে অসম্মান করতে পারি না।”,বছর দুয়েক আগেও জিদানকে ফ্রান্সের কোচ হিসেবে পেতে দারুণ আগ্রহী ছিলেন লু গ্রেত। তবে জিদান তখন রিয়াল মাদ্রিদের কোচ ছিলেন।,ফ্রান্সের ১৯৯৮ বিশ্বকাপ ও ২০০০ ইউরো জয়ের নায়ক জিদান। ২০০৬ বিশ্বকাপে তার অসাধারণ পারফরম্যান্সেই আরেকটি শিরোপা জয়ের কাছাকাছি গিয়েছিল ফ্রান্স। দেশের ইতিহাসের সর্বকালের সেরাদের একজন তিনি। খেলোয়াড়ি জীবন শেষে কোচিংয়েও তিনি নিজেকে নিয়ে গেছেন নতুন উচ্চতায়। তার কোচিংয়ে রিয়াল মাদ্রিদ জিতেছে দুটি লা লিগা। ইতিহাসের একমাত্র কোচ হিসেবে তিনি জিতেছেন চ্যাম্পিয়ন্স লিগের হ্যাটট্রিক শিরোপা।,এমন একজন জাতীয় আইকনকে নিয়ে এরকম মন্তব্য মানতেই পারছেন না ফ্রান্সের ক্রীড়ামন্ত্রী ও সাবেক টেনিস খেলোয়াড় আমিলি ইউদেহা-কাস্তেহা।,“দেশের সবচেয়ে বড় ক্রীড়া সংস্থাটি নিশ্চিতভাবেই সীমা ছাড়িয়ে গেছে এখানে। খুবই অনাকাঙ্ক্ষিত মন্তব্য এটি এবং শ্রদ্ধাবোধের লজ্জাজনক ঘাটতি ফুটে উঠেছে এখানে। ফুটবল ও ক্রীড়ার একজন কিংবদন্তিকে নিয়ে এই মন্তব্য আমাদের সবাইকে আঘাত করেছে।”,লু গ্রেতকে ক্ষমা চাওয়ার আহবান জানান ফরাসি রাজনীতিবিদ পিয়ের আলেকসঁদ অঁগলাদে। দেশের ফুটবল ফেডারেশনের দায়িত্বে আরও উপযুক্ত কাউকে দেখতে চান তিনি।,“ফ্রান্সের ফুটবল ও ক্রীড়ার স্তম্ভ জিদান। তিনি এমন একজন ব্যক্তিত্ব যাকে দেশের সব মানুষ দারুণ ভালোভাবে। আমাদের ফুটবলে প্রয়োজন আরও ভালো কাউকে।”,Copyright © 2022, bdnews24",bn,2023-01-9 05:01:00+06:00
Bdnews24,,media_bn,https://bangla.bdnews24.com/media_bn/image/proljepeb0,"Copyright © 2022, bdnews24",bn,2023-01-9 05:37:00+06:00
Bdnews24,তেজগাঁওয়ের কারখানায় নিরাপত্তাকর্মীর লাশ,bangladesh,https://bangla.bdnews24.com/bangladesh/2g3dsn4dyj,"রাজধানীর তেজগাঁও শিল্পাঞ্চলে এক কারখানার নিরাপত্তাকর্মীর রক্তাক্ত মরদেহ উদ্ধার করার কথা জানিয়েছে পুলিশ।,মো. হাশেম নামের ৬৫ বছর বয়সী ওই ব্যক্তি কুনিপাড়ার 'জুয়েল ইন্ডাস্ট্রিজ' নামের একটি কারখানায় কাজ করতেন। তার গ্রামের বাড়ি কিশোরগঞ্জে।,সোমবার সকাল ১০টার দিকে রক্তাক্ত অবস্থায় তার দেহ ঢাকা মেডিকেল কলেজ হাসপাতালে নেওয়া হলে চিকিৎসক তাকে মৃত ঘোষণা করেন বলে জানান মেডিকেল পুলিশ ফাঁড়ির পরিদর্শক মো. বাচ্চু মিয়া।,তিনি বলেন, “সকাল ৮টার দিকে ওই কারখানার শ্রমিকরা ভেতরে ঢুকে হাশেমকে রক্তাক্ত অবস্থায় মেঝেতে পড়ে থাকতে দেখেন। তারাই হাশেমকে উদ্ধার করে হাসপাতালে নিয়ে আসেন।”,ওই কারখানার শ্রমিক মো. ঝন্টু মিয়া জানান, জুয়েল ইন্ডাস্ট্রিজের মালিক এমএ জলিল। ১৭ থেকে ১৮ জন শ্রমিক সেখানে 'স্ক্রু' তৈরির কাজ করেন।,“হাশেম কারখানার ভিতরেই থাকত। প্রতিদিন সকালে সে তালা খুলে দিলে আমরা ভেতরে ঢুকে কাজে যোগ দিতাম। কিন্তু আজ সকালে এসে দেখি দরজা শুধু চাপানো। কারখানার মেঝেতে রক্তাক্ত অবস্থায় পড়ে ছিল হাশেম। ভেতরের মালামালও এলোমেলো অবস্থায় পড়ে ছিল।”,হাশেমের শরীরের বিভিন্ন স্থানে রক্তাক্ত জখম দেখা গেছে বলে জানান বাচ্চু মিয়া।,ঢাকা মহানগর পুলিশের তেজগাঁও বিভাগের উপকমিশনার এইচ এম আজিমুল হক বলেন, পুলিশ ঘটনাস্থলে যাচ্ছে এবং প্রকৃত ঘটনা উদঘাটনের চেষ্টা করছে।,Copyright © 2022, bdnews24",bn,2023-01-9 06:07:00+06:00
Bdnews24,ভারতে সিরিজ জয়ের ‘সেরা সুযোগ’ দেখছেন কামিন্স,cricket,https://bangla.bdnews24.com/cricket/vgqel8j7t3,"আগামী ৯ ফেব্রুয়ারি নাগপুর টেস্ট দিয়ে শুরু ভারত-অস্ট্রেলিয়ার বোর্ডার-গাভাস্কার ট্রফির লড়াই। চার ম্যাচ সিরিজের পরের তিনটি দিল্লি, ধর্মশালা ও আহমেদাবাদে।,অনেক দিন ধরেই ট্রফি নিজেদের কাছে রাখতে পেরেছে ভারত। সবশেষ ২০১৪-১৫ মৌসুমে অস্ট্রেলিয়া সিরিজ জিতেছিল নিজেদের মাঠে। ২০১৭ সালে দেশের মাঠে সিরিজ জিতে ভারত আবার ট্রফি নিয়ে যায় নিজেদের কাছে। এরপর দুই দফায় অস্ট্রেলিয়ায় গিয়েও তারা ধরে রাখে ট্রফি। ২০১৮-১৯ ও ২০২০-২১ মৌসুমে দারুণ পারফর‌ম্যান্সে তারা পিঠেপিঠি সিরিজ জিতে নিয়ে অস্ট্রেলিয়ায় গিয়ে।,অস্ট্রেলিয়ার জন্য এমন সাফল্যের নজির দেখতে হলে যেতে হবে অনেক পেছনে। ভারতে তারা সবশেষ সিরিজ জিতেছে সেই ২০০৪ সালে। ভারত সফরের ৬৬ বছরের ইতিহাসে তারা সেখানে সিরিজ জিততে পেরেছে স্রেফ চারবার। গত ৫৩ বছরে জিততে পেরেছে স্রেফ একবারই।,২০০৪ সালের ওই সফরের পর আরও চার দফায় ভারতে গিয়েছে অস্ট্রেলিয়া। সিরিজ জয় তো বহুদূর, এই চার সফরে মোট ১৪ টেস্ট খেলে তারা ম্যাচ জিততে পেরেছে মোটে একটি।,এবার কাজটি সহজ হবে না মোটেও। তবে অস্ট্রেলিয়া দলও এখন দারুণ ছন্দে আছে। শুধু দেশের মাঠে নয়, সাম্প্রতিক সময়ে সাফল্য পেয়েছে তারা দেশের বাইরেও। গত বছর পাকিস্তানে গিয়ে সিরিজ জিতে এসেছে কামিন্সের দল, সিরিজ ড্র করেছে শ্রীলঙ্কায়।,সব মিলিয়ে এবার ভারতে ভালো করতে তারা আত্মবিশ্বাসী, দক্ষিণ আফ্রিকার বিপক্ষে সিরিজ শেষে সংবাদ সম্মেলনে বললেন কামিন্স।,“আমার মনে হয়, সম্ভাব্য সেরা সুযোগটাই আমরা নিজেদের দিয়েছি। দারুণ এক গ্রীষ্ম কাটালাম আমরা।  আমার মনে হচ্ছে, আমরা খুব ভালোভাবে মানিয়ে নিতে পারছি (বিভিন্ন কন্ডিশনে)। গত বছর শ্রীলঙ্কা ও পাকিস্তানের অভিজ্ঞতা আমাদেরকে ভারত সফরের জন্যও বেশ ভালো অবস্থায় পৌঁছে দিয়েছে।”,“আগামী কয়েক সপ্তাহে আমরা সুযোগ পাব গত এক বছরের পারফরম্যান্সে ফিরে তাকাতে। এরপর তরতাজা ও ক্ষুধার্ত হয়ে সেখানে (ভারতে) যাব। আমার মনে হয়, যতটা বেশি সম্ভব, ততটাই সুযোগ এবার আছে আমাদের।”,Copyright © 2022, bdnews24",bn,2023-01-9 05:32:00+06:00
Bdnews24,কাশিমপুরে আসামির ফাঁসি কার্যকর,samagrabangladesh,https://bangla.bdnews24.com/samagrabangladesh/xafxbsz8z5,"গাজীপুরের কাশিমপুর কেন্দ্রীয় কারাগারের হাই সিকিউরিটি কারাগারে ডাকাতি ও ধর্ষণ মামলায় মৃত্যুদণ্ডপ্রাপ্ত এক কয়েদির ফাঁসি কার্যকর করা হয়েছে।,রোববার রাত ১০টায় ফাঁসিতে ঝুলিয়ে তার দণ্ড কার্যকর করা হয় বলে নিশ্চিত করেছেন হাইসিকিউরিটি কারাগারের জ্যেষ্ঠ জেল সুপার সুব্রত কুমার বালা।,দণ্ড কার্যকর হওয়া কয়েদির নাম সাইফুল ইসলাম (রফিক) ওরফে সাইদুল ইসলাম রফিক (৫০)। তিনি বগুড়া জেলার সদর থানার মালতি নগর নামাপাড়া এলাকার মোজাম ফকিরের ছেলে।,সুব্রত কুমার বালা বলেন, কারাগারে হাইসিকিউরিটি পার্ট-৪ এ আসামি সাইফুল ইসলামকে (রফিক) ফাঁসি দিয়ে মৃত্যুদণ্ড কার্যকর করা হয়েছে। মৃত্যুদণ্ড কার্যকর করেছেন জল্লাদ শাহজাহান ভুইয়া। পরে মৃত্যু নিশ্চিত করেন গাজীপুরের সিভিল সার্জন ডা. খায়রুজ্জামান।,মৃত্যুদণ্ড কার্যকরের পর লাশের সুরতহাল প্রতিবেদন তৈরি করে তা স্বজনদের কাছে বুঝিয়ে দেওয়া হয়েছে। রফিকের ভাই মো. রোকন ও মো. মেহেদী হাসান লাশ গ্রহণ করেন। ,কারা কর্মকর্তারা জানান, রফিকের বিরুদ্ধে ২০০৪ সালে বগুড়ায় ডাকাতি ও ধর্ষণের অভিযোগে বগুড়া থানায় নারী ও শিশু নির্যাতন দমন আইনে মামলা হয়। ২০০৬ সালের ১০ মে বিচারিক আদালত তাকে মৃত্যুদণ্ড দেয়। ,ওই রায়ের বিরুদ্ধে উচ্চ আদালতে প্রথমে আপিল ও পরে রিভিউ আবেদন করেন। তা খারিজ হলে রাষ্ট্রপতির কাছে প্রাণভিক্ষার আবেদন করেন রফিব। ২০২১ সালের ৩ নভেম্বর প্রাণভিক্ষার আবেদন নাকচ হয়ে যায়। ,Copyright © 2022, bdnews24",bn,2023-01-8 19:40:00+06:00
Bdnews24,এত কর চাপালে একটা শিল্প এগিয়ে যেতে পারে না: নভোএয়ার এমডি,business,https://bangla.bdnews24.com/business/ohurgs6tp0,"বাংলাদেশে বেসরকারি বিমান সংস্থার বাজার সম্প্রসারণে সরকারি নীতি সহায়তার গুরুত্ব তুলে ধরলেন নভোএয়ারের ব্যবস্থাপনা পরিচালক (এমডি) মফিজুর রহমান। ,প্রতিবেশী দেশগুলোর তুলনায় এক্ষেত্রে বাংলাদেশের পিছিয়ে থাকার কথা বলেন তিনি। তার ভাষ্যে, বাংলাদেশে কর এত বেশি যে যা বিমান পরিবহন শিল্পের এগিয়ে যাওয়ার ক্ষেত্রে অন্তরায়। ,নভোএয়ারের ১০ বছর পূর্তিতে বিডিনিউজ টোয়েন্টিফোর ডটকমকে দেওয়া এক সাক্ষাৎকারে একথা বলেন মফিজুর, যিনি এভিয়েশন অপারেটরস অ্যাসোসিয়েশন অব বাংলাদেশেরও (এওএবি) মহাসচিব। ,২০১৩ সালের ৯ জানুয়ারি যাত্রা শুরু করা বেসরকারি এয়ারলাইন্স নভোএয়ার দেশের বিভিন্ন গন্তব্যের পাশাপাশি কলকাতায় আন্তর্জাতিক ফ্লাইট পরিচালনা করছে। ,সাক্ষাৎকারে দেশে বিমান পরিবহন খাতের সমস্যা ও সম্ভাবনার পাশাপাশি নভোএয়ারের ভবিষ্যৎ পরিকল্পনা নিয়ে কথা বলেন মফিজুর রহমান।, , আমরা সবসময় দেখতাম আমাদের অভ্যন্তরীণ রুটে কোয়ালিটি সার্ভিস এবং সেফটি এই দুটোর অভাব ছিল। আমাদের মূল লক্ষ্য ছিল একটা কোয়ালিটি সম্পন্ন ও নিরাপদ এয়ারলাইন করা। এই দুটো লক্ষ্য আমরা পূরণ করেছি বলে আমি মনে করি। আমাদের যাত্রীরা সেবা ও নিরাপত্তার মান নিয়ে সন্তুষ্ট। এয়ার এশিয়া বা লায়ন বা ইন্ডিগোর মতো এয়ারলাইন আমরা হতে পারবে না, সেটা আমাদের স্বীকার করে নিতে হবে, কারণ সেই ধরনের পরিস্থিতি, অবকাঠামোগত অবস্থান বা আর্থিক সক্ষমতা আমাদের নেই। কিন্তু বাস্তব স্বপ্ন যেটা আমাদের ছিল… আমাদের এয়ারলাইনটা যেন রিজিওনাল বেসিসে মানুষ চিনতে পারে। এটার জন্য যে টাইমলাইনটা ছিল, সেটা আমরা মহামারীর অভিঘাত বলেন বা ইউক্রেইন যুদ্ধ, এসব কারণে এটা ফুলফিল হয়নি। আমরা এই লক্ষ্য নিয়ে কাজ করছি। অভারঅল লাভজনক না হোক, আমরা একটি ব্যাতিক্রমী এয়ারলাইন তৈরি করতে চেয়েছিলাম। আমরা সেই সুনামটা অর্জন করতে পেরেছি। আশা করছি, দেশের বাইরেও নভোএয়ার একইভাবে সুনাম অর্জন করবে। , , এয়ারলাইন এমন একটা খাত, যেটা বারবার বিভিন্ন অভিঘাতে আক্রান্ত হয়। আমরা যদি গালফ যুদ্ধের কথা বলি অথবা পৃথিবীর যে কোনো প্রান্তে ছোটোখাট ঘটনাও এই খাতকে প্রভাবিত করে। মূলত এসব পরিস্থিতিতে উড়োজাহাজের জ্বালনির দাম বেড়ে গিয়ে এই খাতটা ঝাঁকি খায়। ২০২০ ও ২০২১ সালজুড়ে কোভিড মহামারীর দীর্ঘ যে অভিঘাত ছিল এবং কেবল যখন এই খাতটা ঘুরে দাঁড়ানো শুরু করেছে, ঠিক সেই সময়ে রাশিয়া-ইউক্রেইনের কনফ্লিক্টের জন্য তেলের দাম ভয়াবহভাবে বেড়ে যায়। শুধু তাই না সেখান থেকে বিশ্বব্যাপী মন্দার একটা আভাস চলে আসে, খাদ্যদ্রব্যের দামও বেড়ে গেছে এর প্রভাবে … সবকিছু মিলেই কিন্তু এভিয়েশন খাতটা সংকটে পড়ে যায়। এর সাথে আমাদের দেশের যে অর্থনৈতিক টানাপোড়েন, নিত্য প্রয়োজনীয় দ্রব্যাদির দাম বৃদ্ধি, ডলারের বিপরীতে টাকার অবম্যূল্যায়ন, মুদ্রাস্ফীতি সব মিলিয়ে আমাদের এভিয়েশন খাতটা খুবই সংকটের মধ্যে চলছে। বলতে হয়, আমরা একদম খাদের কিনারে। , , আমরা কিন্তু বরাবরই বলে আসছি, আমাদের দেশে তেলের দাম অতি মূল্যায়িত একটা বিষয়। বিশ্ববাজারে তেলের দাম বাড়ার সাথে সাথেই আমাদের দেশে তেলের দামটা বাড়িয়ে দেওয়া হয়। যখন আবার বিশ্ববাজারে তেলের দামটা আগের জায়গায় আসে, তখন আমাদের দেশে কিন্তু দামটা আর সমন্বয় করা হয় না, সেই বাড়তিই থাকে। যার ফলে আমরা কিন্তু ব্যবসায়িকভাবে প্রচণ্ড ক্ষতিগ্রস্ত হচ্ছি। এই বিষয়গুলো নিয়ে আমরা সরকারের বিভিন্ন মহলে বারবার দেন-দরবার করছি, কিন্তু এটার কোনো সুরাহা হচ্ছে না। আমরা আমাদের মূল দাবি হলো বিপিসির (বাংলাদেশ পেট্রোলিয়াম কর্পোরেশন) মনোপলির অবসান। পৃথিবীর অন্যান্য দেশে যেমন প্রতিযোগিতামূলক তেল কেনা যায় আমি যদি এখানে সেরকম দুই-তিনটি সরবরাহকারীর কাছ থেকে তেল নিতে পারি, তাহলে কিন্তু এই সমস্যাটা থাকে না। এটা শুধু দামের বিষয় না, সার্ভিসটাও এখানে ফ্যাক্টর। যখনই মনোপলি থাকে তখন সার্ভিসটা আর পাওয়া যায় না। যখন শুধু বিপিসি বা পদ্মার কাছ থেকে আমরা তেল নিই, তখন আমরা অনেকটা তাদের দয়ার উপর নির্ভরশীল হয়ে যাই। কিন্তু এখানেই যদি দুই বা তিনটি কোম্পানি থাকত, তাহলে আমরা কাঙ্ক্ষিত সেবাটা পেতাম, দামটাও হয়ত কমে আসতো। তেলের বাজারটা প্রতিযোগিতামূলকভাবে ছেড়ে দেওয়ার জন্য আমরা সম্প্রতি আমাদের জ্বালানি ও খনিজসম্পদ মন্ত্রণালয়ে আবেদন করেছি। আমরা অপেক্ষায় আছি, আমাদের আশ্বস্ত করা হয়েছে। , , মূল বাজার হচ্ছে আন্তর্জাতিক যাত্রীদের যে বাজারটা। কিন্তু এই বাজারের ৮০ ভাগের উপরে বিদেশি এয়ারলাইন্সগুলো নিয়ে যাচ্ছে। সেখানে ২০ থেকে ১৮ শতাংশ দেশীয় এয়ারলাইন্সগুলোর কব্জায় আছে। এখানে যেটা হচ্ছে, এভাবে আমাদের দেশ থেকে প্রচুর বৈদেশিক মুদ্রা বিদেশি এয়ারলাইন্সগুলো নিয়ে যাচ্ছে। আমাদের এক কোটি প্রবাসীর যে বাজারটা তা বিদেশিদের কব্জাতেই। বিরাট একটা সংখ্যা সৌদি আরবসহ মধ্যপ্রাচ্যে, দক্ষিণ এশিয়ার মালয়েশিয়া ও সিঙ্গাপুর। এই বাজারটা দেশীয় এয়ারলাইন্সগুলো অনেক আশাব্যঞ্জক। কিন্তু আমরা এই সুযোগটা নিতে পারছি না বিরাজমান অনেকগুলো সমস্যার কারণে।,আভ্যন্তরীণ বাজারে বাংলাদেশ বিমান, নভোএয়ার, ইউএসবাংলা ও এয়ার অ্যাস্ট্রা আছে। এর আগে কয়েকটি এয়ারলাইন্স কিন্তু দেউলিয়া হয়ে গেছে। অভ্যন্তরীণ বাজারে ৮০ ভাগ বেসরকারি এয়ারলাইন্সগুলোর দখলে, বাকি ২০ ভাগ বিমান করছে। , , খুব অল্প কথায় এর জবাব দেওয়া যাবে না। তবে মোটা দাগে বলা যায়, পলিসি সাপোর্টটা এখানে খুবই দরকার। পাশের দেশের কথাই যদি বলি, তারা এভিয়েশন খাতের জন্য যুগোপযোগী পলিসি করেছে, যাতে এই খাতটা বৈশ্বিকভাবে প্রতিযোগিতা করতে পারে। দক্ষিণ এশিয়ার অন্যান্য দেশগুলোও কিন্তু উদ্যোগ নিয়েছে। আমরা কিন্তু এইক্ষেত্রে অনেক পিছিয়ে আছি। যদিও সম্প্রতি কিছু পদক্ষেপ নেওয়া হচ্ছে যদিও সেটা খুবই অপ্রতুল এবং ধীরগতির।,এমনিতেই এয়ারলাইন খুবই একটা খরচবহুল খাত, তার উপর যদি অনেক ট্যাক্স হয়, তাহলে কিন্তু খাতটা বিকশিত হবে না। আইন ও পলিসির বাইরে আমাদের অবকাঠামোরও সীমাবদ্ধতা আছে। ফাইনালি বলব, এই খাতে অনেক বিনিয়োগের প্রয়োজন হয়। কিন্তু এখানে বিনিয়োগ করা অনেক ব্যয়বহুল। সুদের হার এখানে ৯ থেকে ১৫ শতাংশ, অন্যান্য দেশে যেখানে এসব খাতে সুদের হার থাকে দুই শতাংশের মতো। , , কোভিডের আগ পর্যন্ত বছরপ্রতি ১০ থেকে ১২ শতাংশ হারে অভ্যন্তরীণ বাজারটা সম্প্রসারিত হচ্ছিল। অতি সম্প্রতি পদ্মা সেতু চালু হওয়ার পর কিন্তু বরিশালের ফ্লাইট মোটামুটি বন্ধ হয়ে গেছে। একইসাথে অন্যতম আরেকটা গন্তব্য যশোর সেখানেও যাত্রী ২০-২৫ শতাংশে নেমে আসছে। যেখানে আগে আমরা যশোরে ডেইলি ১৫টা ফ্লাইট করতাম, সেখানে এখন পাঁচটি করে ফ্লাইট পরিচালনা করা হচ্ছে। মাঝে মাঝে তারও কম চলে আসে। তবুও পর্যাপ্ত যাত্রী নেই। অর্ধেক যাত্রী নিয়ে চলছে ফ্লাইটগুলো। অভ্যন্তরীণ বাজারটা অলরেডি সংকুচিত হয়ে গেছে। এখানে সম্প্রসারিত হওয়ার আর কোনো সুযোগ নেই। কক্সবাজার কিন্তু আমাদের অভ্যন্তরীণ বাজারের একটা বিরাট অংশ, মোট অভ্যন্তরীণ যাত্রীর ৩৫ ভাগই কক্সবাজারের। সেখানে নতুন রেললাইন হয়ে গেলে, কর্ণফুলী টানেল হয়ে যাওয়ার পর কক্সবাজারেও ৭০ ভাগ ফ্লাইট কমে যাবে বলে আমরা ধারণা করছি। এখানেও সংকুচিত হচ্ছে। আগামীতে আমরা যে দৃশ্যটা দেখব, তা হল আমাদের আন্তর্জাতিক বাজারটা হয়ত ৭ থেকে ৮ শতাংশ বাড়বে, কিন্তু অভ্যন্তরীণ বাজারে বিরাট ধস নামবে। এখনি আমাদের মোট সক্ষমতার বিপরীতে চাহিদা আছে মোটে ৬০ শতাংশ। , , বৈশ্বিক যে অনুমান, সে অনুযায়ী আগামী ২৫ বছর পর্যন্ত বছরে ৪ শতাংশ হারে আন্তর্জাতিক বাজারটা বাড়তে থাকবে। দক্ষিণ এশিয়ায় এই বৃদ্ধির হার হবে ৮ শতাংশ। এটা কিন্তু একটা বিরাট ব্যাপার। অলমোস্ট ছয়-সাত বছরে বাজারটা দ্বিগুণ হবে। আমরা যদি সেই প্রেক্ষিত দেখি, তাহলে আন্তর্জাতিক বাজারটা কিন্তু একটা খুবই সম্ভাবনাপূর্ণ জায়গা। এই বাজার ধরতে হলে আন্তর্জাতিক রুটে ফ্লাইট বাড়ানো ছাড়া কোনো উপায় নেই্। নভোএয়ার থেকে আমরা আঞ্চলিক কানেকটিভিটির জন্য … আমি বলব আমাদের দৃষ্টি হচ্ছে মধ্যপ্রাচ্যকেন্দ্রিক এবং দক্ষিণ-পূর্ব এশিয়ার গন্তব্যগুলো। সৌদি আরব থেকে উপসাগরীয় দেশগুলো, এদিকে ব্যাংকক, কুয়ালালামপুর, সিঙ্গাপুর থেকে জাকার্তা; সার্বিকভাবে আমরা যদি বলি আমাদের আন্তর্জাতিক বাজারের হিস্যা মাত্র ১৮ শতাংশ, যেখানে যাত্রীদের ৯৫ শতাংশই বাংলাদেশি। এই বাজারটা ধরতে সম্মিলিতভাবে কাজ করতে হবে।, , আমাদের এখন যে সাতটি এয়ারক্রাফট রয়েছে এগুলোর সবই এটিআর ১৭২ টার্বোপ্রপ। এগুলো অভ্যন্তরীণ গন্তব্য এবং পাশের দেশের কিছু বিমানবন্দরে সেবা দেওয়ার জন্য। যখনই আমরা আঞ্চলিক বৃদ্ধির কথা ভাবব, তখন এই এয়ারক্রাফটে হবে না। আমাদের হায়ার ক্যাপাসিটির এয়ারক্রাফট যেটাকে আমরা বলি ন্যারোবডির… এরকম এয়ারক্রাফট সংগ্রহের জন্য আমাদের পরিকল্পনা এগিয়ে যাচ্ছে।, , দেখুন আমরা অদ্যাবধি এই বিষয়ে খুব একটা সাড়া পাইনি। বরং নতুন করে কিছু ভ্যাট ও ট্যাক্স আরোপ করা হয়েছে। আমি যদি বলি, গত ১০ বছরে আমাদের এই এয়ারলাইন্স কোনো প্রফিট করতে পারেনি, অথচ একটা অঙ্কের প্রফিট ধরে সরকার কিন্তু আমাদের কাছ থেকে ট্যাক্স কেটে নিয়ে যাচ্ছে। খুচরা যন্ত্রাংশ আমদানিতে অগ্রিম ট্যাক্স, অগ্রিম আয়কর ইত্যাদি মিলিয়ে এখনো আমরা ২৫ থেকে ২৬ শতাংশ ট্যাক্স দিয়েই যাচ্ছি। যেখানে সারাবিশ্বব্যাপী এয়ারক্রাফটের স্পেয়ার পার্টসগুলো শূন্য ট্যাক্সে আমদানি করতে দেয়। অথচ আমাদের বিভিন্ন স্তরে ২৬ শতাংশ এখনই দিতে হয়। কিছু কিছু স্পেয়ার দেড়শ-দুইশ শতাংশ পর্যন্ত কর দিতে হয়। এভাবে একটা শিল্প এগিয়ে যেতে পারে না। , , অত্যন্ত দুর্ভাগ্যজনক বিষয় হচ্ছে স্বাধীনতার ৫০ বছরেও উড়োজাহাজ রক্ষণাবেক্ষণের জন্য দক্ষ জনবল আমরা তৈরি করতে পারিনি। এখনও মূল জায়গা, যেটা মানে যারা সার্টিফাই করে, সেই জায়গায় কিন্তু আমরা বিদেশি প্রকৌশলীনির্ভর। যেখানে আমরা পাইলটদের ক্ষেত্রে কিন্তু স্বয়ংসম্পূর্ণ। এখানে আমাদের আইনের কিছু দুর্বলতা আছে প্রশিক্ষিত জনবলের সরবরাহের কিছু ঘাটতি আছে। সবমিলিয়ে আমরা একটা ভাগ যেটা আমাদের নিচের স্তরের টেকনিশিয়ান, সেটা আমরা দেশীয় জনবল নিয়ে কাজ চালিয়ে নিচ্ছি। কিন্তু যে কাজটা একজন করতে পারত, সেটা করতে এখনও পাঁচজন লাগে। কারণ দক্ষতার অভাব। আর যারা সার্টিফাইড ইঞ্জিনিয়ার তাদের কিন্তু আমাদের বিদেশ থেকে আনাতে হয়। ওটাতে এখনও আমরা বিদেশনির্ভর। মাননীয় প্রধানমন্ত্রীর প্রত্যক্ষ তত্ত্বাবধানে বঙ্গবন্ধু এভিয়েশন অ্যান্ড এরোস্পেস ইউনিভার্সিটি হয়েছে, যেটার মূল ক্যাম্পাস লালমনিরহাটে, বর্তমানে অস্থায়ী ক্যাম্পাস ঢাকায়। এখান থেকে ভবিষ্যতে টেকনিকাল জনবল বেরিয়ে আসবে বলে আশা করছি।,Copyright © 2022, bdnews24",bn,2023-01-9 06:44:00+06:00
Bdnews24,আতলেতিকোর মাঠে বার্সেলোনার দারুণ জয়,sport,https://bangla.bdnews24.com/sport/q1le6axwe7,"আতলেতিকো মাদ্রিদের মাঠে রোববার রাতে লা লিগার ম্যাচে ১-০ গোলে জিতেছে বার্সেলোনা। প্রথমার্ধে একমাত্র গোলটি করেছেন উসমান দেম্বেলে।  ,সুযোগ হাতছাড়া করেছে দুই দলই। শুরুতে স্কোর লাইন ২-০ করার সুবর্ণ সুযোগ হাতছাড়া করেছেন পেদ্রি। আর শেষটায় সমতায় শেষ করার দারুণ সুযোগ হাতছাড়া করেছেন অঁতোয়ান গ্রিজমান। ,শেষের কয়েক মিনিট দুই দলই খেলে ১০ জন নিয়ে। নিজেদের মধ্যে মারামারি করে লাল কার্ড দেখেন ফেররান তরেস ও স্তেফান সাভিচ। ,প্রতিপক্ষের মাঠে তৃতীয় মিনিটে প্রথম সুযোগ পায় বার্সেলোনা। ডি বক্সে বিপজ্জনক জায়গা থেকে আনসু ফাতির শট ব্লক করেন আতলেতিকো ডিফেন্ডার সাভিচ। ,তিন মিনিট পর গোলের জন্য প্রথম শট নেয় স্বাগতিকরা। ২৫ গজ দূর থেকে পাবলো বারিওসের শট যায় বার্সেলোনা গোলরক্ষক মার্ক-আন্ড্রে টের স্টেগেন বরাবর। নবম মিনিটে ডি বক্সের বাইরে থেকে আন্দ্রেয়াস ক্রিস্টেনসেনের শট ব্যর্থ করে দেন আতলেতিকো গোলরক্ষক ইয়ান ওবলাক। ,পরের মিনিটে ডি বক্সে ফাঁকায় বল পেয়ে গিয়েছিলেন দেম্বেলে। তবে ফরাসি এই ফরোয়ার্ড শট নেওয়ার আগেই বিপদমুক্ত করেন মার্কোস ইয়োরেন্তে। কয়েক সেকেন্ড পর ফাতির আরেকটি শট চমৎকার স্লাইডে ব্যর্থ করে দেন হোসে হিমেনেস। ,বার্সেলোনার আক্রমণের তোড়ে নিজেদের অর্ধ থেকেই সেভাবে বের হতে পারছিল না আতলেতিকো। একের পর এক আক্রমণে ২২তম মিনিটে এগিয়ে যায় সফরকারীরা। গোলে দারুণ অবদান পেদ্রির। গতি আর পায়ের কারিকুরিতে স্বাগতিকদের রক্ষণ গুঁড়িয়ে ডি বক্সে ঢুকে যান তিনি।,নিজে শট না নিয়ে তরুণ এই মিডফিল্ডার খুঁজে নেন গাভিকে। তার কাছ থেকে বল পেয়ে আড়াআড়ি শটে দূরের পোস্ট দিয়ে জাল খুঁজে নেন অরক্ষিত দেম্বেলে। ,দুই মিনিট পর ব্যবধান দ্বিগুণ করার দারুণ সুযোগ হাতছাড়া করেন ডি বক্সে হিমেনেসের দুর্বল ব্যাক পাস পেয়ে যাওয়া পেদ্রি। গোলরক্ষককে একা পেয়েও শট নিতে একটু দেরি করেন তিনি। ছুটে এসে তার শট ব্লক করেন আর্জেন্টাইন ডিফেন্ডার নাহুয়েল মোলিনা।   ,৩১তম মিনিটে গ্রিজমানের চমৎকার পাসে সুযোগ আসে ইয়োরেন্তের সামনে। তার শট আরাউহোর হাতে লেগে পোস্ট ঘেঁষে বেরিয়ে যায়। পেনাল্টির জোরাল আবেদন করে আতলেতিকো। ভিএআরের সঙ্গে কথা বলে নাকচ করে দেন রেফারি। বার্সেলোনা ডিফেন্ডারের হাত ছিল বুকের সঙ্গে সাঁটানো। ,দুই মিনিট পর গোল প্রায় পেয়েই যাচ্ছিলেন হিমেনেস। ইয়োরেন্তের চমৎকার ক্রসে একটুর জন্য হেড লক্ষ্যে রাখতে পারেননি উরুগুয়ের এই ডিফেন্ডার। ৩৭তম মিনিটে মোলিনার বুলেট গতির শট বেরিয়ে যায় বার ঘেঁষে। ,৪২তম মিনিটে টের স্টেগেনের দৃঢ়তায় বেঁচে যায় বার্সেলোনা। ইয়ানিক কারাসকোর চমৎকার পাস ডি বক্সের মাথায় পেয়ে যান গ্রিজমান। সঙ্গে লেগে থাকা খেলোয়াড়কে এড়িয়ে ফরাসি ফরোয়ার্ড নেন বুলেট গতির শট। দারুণ দক্ষতায় লাফিয়ে কর্নারের বিনিময়ে রক্ষা করেন বার্সেলোনা গোলরক্ষক। কর্নার থেকে হিমেনেসের হেড একটুর জন্য লক্ষ্যে থাকেনি।,শেষ দিকে আতলেতিকোর প্রবল চাপ সামাল দিয়ে এগিয়ে থেকেই বিরতিতে যায় বার্সেলোনা।  ,দ্বিতীয়ার্ধের শুরু থেকে সফরকারীদের চেপে ধরে আতলেতিকো। প্রবল চাপের মুখে নিজেদের অর্ধ থেকে বল নিয়ে বের হতে পারছিল না বার্সেলোনা। বেশিক্ষণ বল ধরেও রাখতে পারছিল না। ,৫৪তম মিনিটে মোলিনার চমৎকার ক্রসে অঁতোয়ান গ্রিজমানের ভলি যায় ক্রসবারের উপর দিয়ে। চার মিনিট পর ব্যবধান বাড়ানোর ভালো একটু সুযোগ হাতছাড়া করেন দেম্বেলে। টের স্টেগেনের লম্বা করে বাড়ানো বল তিনি যখন পান, সামনে ছিলেন কেবল একজন ডিফেন্ডার। তবে তাকে এড়িয়ে শট নিতে নিতে আরও দুই জন এসে তার কাছ থেকে বল কেড়ে নেনে। ,৬২তম মিনিটে প্রতি আক্রমণে লম্বা করে বাড়ানো বলে গোল প্রায় পেয়েই যাচ্ছিলেন দেম্বেলে। তবে তার শট চমৎকার স্লাইডে কর্নারের বিনিময়ে রক্ষা করেন সাভিচ। ১১ মিনিট পর জালে বল পাঠান তরেস। তবে এই বার্সেলোনা ফরোয়ার্ড নিজেই অফসাইডে থাকায় মেলেনি গোল।,মারামারি করে যোগ করা সময়ের দ্বিতীয় মিনিটে লাল কার্ড দেখেন তরেস ও সাভিচ! দুই মিনিট পর দারুণ সুযোগ পান গ্রিজমান। কিন্তু গোললাইন থেকে ফিরিয়ে দেন আরাউহো! শেষ মিনিটে বিপজ্জনক জায়গায় ফ্রি কিক এবং পরে কর্নার পেয়েও তেমন কিছু করতে পারেনি আতলেতিকো। বার্সেলোনা ফেরে দারুণ এক জয় নিয়ে। ,১৬ ম্যাচে ৪১ পয়েন্ট নিয়ে শীর্ষে বার্সেলোনা। ৩৮ পয়েন্ট নিয়ে দুই নম্বরে আগের দিন ভিয়ারিয়ালের বিপক্ষে হেরে যাওয়া রিয়াল মাদ্রিদ। ২৭ পয়েন্ট নিয়ে পাঁচ নম্বরে আছে দিয়েগো সিমেওনের আতলেতিকো।,Copyright © 2022, bdnews24",bn,2023-01-8 22:05:00+06:00
Bdnews24,রকেটের ছবি পেলেই খড়্গহস্ত হয়েছে টুইটারের এআই,tech,https://bangla.bdnews24.com/tech/jfq281xc1r,"নিজস্ব প্ল্যাটফর্মে থাকা ছবি শনাক্তকরণ ব্যবস্থায় মেশিন লার্নিং টুলের ব্যবহার বেড়ে যাওয়ায় বিভিন্ন রকেটের ছবিকে ‘বিপজ্জনক কনটেন্ট’ হিসেবে চিহ্নিত করছে ইলন মাস্ক মালিকানাধীন সামাজিক প্ল্যাটফর্ম টুইটার।,একই বিভ্রান্তির কারণে সপ্তাহের শুরুতে বিভিন্ন মহাকাশ বিষয়ক সাংবাদিক’সহ বেশ কিছু সংখ্যক অ্যাকাউন্ট নিষিদ্ধ করেছে প্ল্যাটফর্মটি। টুইটারের সাবেক এক কর্মীর বরাতে বিষয়টি উঠে এসেছে মার্কিন সংবাদ সাইট ‘কোয়ার্টজ’-এর প্রতিবেদনে।,প্রতিবেদন অনুযায়ী, স্পেসএক্সের সাম্প্রতিক এক উৎক্ষেপণের পর মহাকাশ বিষয়ক সাংবাদিক মাইকেল বেইলর ও ‘স্পেসফ্লাইট নাও’ নামে পরিচিত ব্লগ অ্যাকাউন্ট’সহ প্ল্যাটফর্মটির বেশ কিছু সংখ্যক অ্যাকাউন্ট থেকে রকেটটির ‘পৃথিবীতে ফিরে আসার’ ভিডিও শেয়ার করা হয়েছিল। তবে, সেগুলো সরিয়ে ফেলে টুইটার।,স্পেসফ্লাইট নাও’র টুইটকে ‘প্ল্যাটফর্মের নীতিমালা ভঙ্গের বা কারও গোপন ছবি অনুমতি ছাড়া ব্যবহারের’ অভিযোগে ‘ফ্ল্যাগ’ করেছে মাইক্রোব্লগিং প্ল্যাটফর্মটি।,“স্পেসএক্সের একটি উৎক্ষেপণ প্রচারের সময় অনির্দিষ্ট নীতিমালা ভঙ্গের অভিযোগে টুইটার আমাদের অ্যাকাউন্ট ‘লক’ করে দিয়েছে।” --টুইট করেন স্পেসফ্লাইট নাও’র সম্পাদক স্টিফেন ক্লার্ক।,ব্রিটিশ সংবাদপত্র ‘ইন্ডিপেন্ডেন্টের’ প্রতিবেদন অনুযায়ী, এইসব নিষিদ্ধ অ্যাকাউন্ট সম্ভবত টুইটারের স্বয়ংক্রিয় কনটেন্ট মডারেশন ব্যবস্থার ‘খপ্পরে পড়েছে’। টুইটার অধিগ্রহণের পর ইলন মাস্ক এটি চালু করেন।,২০২২ সালের নভেম্বরে বিবিসি’র এক প্রতিবেদনে উঠে আসে, যুক্তরাজ্যের অক্সফোর্ডশায়ার কাউন্টির এক জ্যোতির্বিদ উল্কার ভিডিও শেয়ারের পর, তার অ্যাকাউন্ট তিন মাসের জন্য নিষিদ্ধ করে টুইটার। আর একে ‘বিপজ্জনক কনটেন্ট’ হিসেবে চিহ্নিত করে প্ল্যাটফর্মটির স্বয়ংক্রিয় মডারেশন টুল।   ,“কোনো রকেট কীভাবে ভুল হিসেবে শনাক্ত হতে পারে, তা আপনারা বুঝতেই পারছেন।” --বলেন টুইটারের সাবেক কর্মী।,“সম্ভবত, আমাদের ছবি শনাক্তকরণ ব্যবস্থা নিয়ে কিছু কাজ করা দরকার!” --টুইটারে বলেন মাস্ক।,টেসলা ও স্পেসএক্স প্রধান মাস্কের টুইটার দখলের পর থেকেই প্ল্যাটফর্মটির কনটেন্ট মডারেশন ব্যবস্থায় বেশ কিছু পরিবর্তন এসেছে।,গত মাসে টুইটার বলেছে, সাইটে ঘৃণাবাচক বক্তব্য বেড়ে যাওয়ার পরও তারা কর্মীদের মাধ্যমে কনটেন্ট মডারেশন ব্যবস্থা না চালিয়ে কৃত্রিম বুদ্ধিমত্তার ওপরই ভরসা রাখছে।,ডিসেম্বরে কোম্পানির পণ্য সুরক্ষা বিভাগের ভাইস প্রেসিডেন্ট এলা আরউইন রয়টার্সকে বলেন, প্ল্যাটফর্মটি ‘ম্যানুয়াল রিভিউ’ ব্যবস্থা থেকে দূরে সরে যাচ্ছে।,“সবচেয়ে বড় যে পরিবর্তন এসেছে, সেটি হলো দলটি দ্রুত এগিয়ে যাওয়ার পাশাপাশি যতটা সম্ভব আক্রমণাত্মকও হতে পারে।” --বলেন আরউইন।,এর আগে টুইটারের সকল মানবাধিকার ও মেশিন লার্নিং নৈতিকতা বিষয়ক দলগুলোর পাশাপাশি বিভিন্ন আউটসোর্স করা চুক্তিভিত্তিক কর্মী এর নিরাপত্তা শঙ্কার বিষয়টি নিয়ে কাজ করলেও, নভেম্বরে গণহারে কর্মী ছাঁটাইয়ের পর টুইটারের সর্বমোট কর্মশক্তি সাড়ে সাত হাজার থেকে কমে গিয়ে ঠেকেছে কেবল দুই হাজারে।,জাপান ও এশিয়া-প্যাসিফিক অঞ্চলে ঘটিত শিশু নিপীড়ণ বিষয়ক কনটেন্ট সরানোর কাজে নিয়োজিত একটি গুরুত্বপূর্ণ দলের কর্মী ছাঁটাইয়ের পর এতে কেবল একজন ব্যক্তিই কাজ করছেন। --বিষয়টি উঠে এসেছে ‘ওয়্যারড’ ম্যাগাজিনের প্রতিবেদনে।,“টুইটার যদি নিজস্ব প্ল্যাটফর্মে সংবেদনশীল কনটেন্টের বন্যা না ঘটিয়ে মানব মডারেটরদের উপর নির্ভরতা কমাতে চায়, তবে এর সুস্পষ্ট একটি উপায় হলো, সংবেদনশীল কনটেন্ট শনাক্ত করা মেশিন লার্নিং মডেলের নির্ভুলতা বাড়ানো।” --কোয়ার্টজকে বলেন ওই সাবেক কর্মী।,Copyright © 2022, bdnews24",bn,2023-01-9 07:36:00+06:00
Bdnews24,তেঁতুলিয়ায় মৌসুমের সর্বনিম্ন তাপমাত্রা,bangladesh,https://bangla.bdnews24.com/bangladesh/zekg3dtomv,"﻿﻿রোদের দেখা মেলায় ঢাকায় শীত কিছুটা কমলেও পঞ্চগড়ের তেঁতুলিয়ায় সোমবার থার্মোমিটারের পারদ নেমেছে ৭ ডিগ্রি সেলসিয়াসে, যা এ মৌসুমের সর্বনিম্ন তাপমাত্রা।,আরে দিন রোববার যশোর ও চুয়াডাঙ্গায় ৭ দশমিক ৮ ডিগ্রি সেলসিয়াস ছিল দেশের সর্বনিম্ন তাপমাত্রা। আর ঢাকায় সর্বনিম্ন তাপমাত্রা ছিল ১২ দশিমিক ৩ ডিগ্রি সেলসিয়াস। সোমবার তা আরও একটু বেড়ে ১৩ দশমিক ২ ডিগ্রিতে উঠেছে।,তবে হিম হাওয়ায় উত্তর জনপদে শীতের দাপট চলছেই। সোমবার নীলফামারীর ডিমলায় ৮ দশমিক ১ ডিগ্রি সেলসিয়াস, সৈয়দপুরে ৮ দশমিক ২ ডিগ্রি সেলসিয়াস, নাওগাঁর বদলগাছীতে ৮ দশমিক ২ ডিগ্রি সেলসিয়াস, দিনাজপুরে ৮ দশমিক ৪ ডিগ্রি সেলসিয়াস এবং কুড়িগ্রামের রাজারহাট ৮ দশমিক ৮ ডিগ্রি সেলসিয়াস তাপমাত্রা রেকর্ড করেছে আবহাওয়া অফিস।,আবহাওয়া অফিস জানিয়েছে, চুয়াডাঙ্গা জেলাসহ রাজশাহী ও রংপুর বিভাগের ওপর দিয়ে মৃদু শৈত্য প্রবাহ বয়ে যাচ্ছে এবং তা অব্যাহত থাকতে পারে।,সোমবার সকালে ২৪ ঘণ্টার আবহাওয়ার পূর্বাভাসে বলা হয়েছে, মধ্যরাত থেকে সকাল পর্যন্ত দেশের নদী অববাহিকা ও তৎসংলগ্ন এলাকায় মাঝারি থেকে ঘন কুয়াশা থাকতে পারে। দেশের অন্যত্র হালকা থেকে মাঝারি ধরনের কুয়াশা থাকতে পারে, যা দুপুর পর্যন্ত অব্যাহত থাকতে পারে দেশের কোথাও কোথাও।,আকাশ অস্থায়ীভাবে আংশিক মেঘলা থাকতে পারে। সারাদেশের আবহাওয়া শুষ্ক থাকতে পারে। সারাদেশে রাতের তাপমাত্রা প্রায় অপরিবর্তিত থাকতে পারে এবং দিনের তাপমাত্রা ১ থেকে ২ ডিগ্রি সেলসিয়াস পর্যন্ত বাড়তে পারে বলে আভাস দিয়েছে আবহাওয়া অফিস।,পৌষের শেষ সপ্তাহ শুরুর আগে আগে কয়েকদিন ধরে দিন ও রাতের তাপমাত্রার পার্থক্য কমে আসার পাশাপাশি উত্তরী হাওয়ায় তীব্র শীত অনুভূত হচ্ছে ঢাকাসহ দেশের বিস্তীর্ণ জনপদে।,এ পরিস্থিতি আরও কয়েকদিন চলবে জানিয়ে আবহাওয়াবিদ বজলুর রশীদ রোববার বলেছিলেন, “আমরা আশা করছি, ১১-১২ জানুয়ারির দিকে শীতের তীব্রতা কিছুটা কমে আসবে।”,বড় এলাকাজুড়ে সর্বনিম্ন তাপমাত্রা ৬ ডিগ্রি সেলসিয়াসের নিচে নেমে গেলে তাকে তীব্র শৈত্যপ্রবাহ ধরা হয়। তাপমাত্রা ৬ থেকে ৮ ডিগ্রির মধ্যে থাকলে মাঝারি এবং ৮ থেকে ১০ ডিগ্রি সেলসিয়াসের মধ্যে থাকলে তাকে মৃদু শৈত্যপ্রবাহ বলা হয়। ,জানুয়ারি মাসের দীর্ঘমেয়াদী পূর্বাভাসে দুই থেকে তিনটি শৈত্যপ্রবাহের সম্ভাবনার কথা বলা হয়েছে, যার মধ্যে একটি মাঝারি ধরনের শৈত্যপ্রবাহ হতে পারে।,Copyright © 2022, bdnews24",bn,2023-01-9 07:24:00+06:00
Bdnews24,রাশমিকার চেয়েও চড়া পারিশ্রমিক চাইছেন জাহ্নবী,glitz,https://bangla.bdnews24.com/glitz/x34mg4n0tt,"এখনও দক্ষিণ ভারতের সিনেমায় অভিষেক হযনি বলিউড নায়িকা জাহ্নবী কাপুরের, তার আগেই তিনি তেলেগু সিনেমার জনপ্রিয় নায়িকা রাশমিকা মানদানার চেয়ে বেশি পারিশ্রমিক হাঁকাচ্ছেন; আর সেই অংক পাঁচ কোটি রুপির বেশি।,দক্ষিণের তারকাদের যেমন আগ্রহ থাকে বলিউডে, তেমনি হিন্দি সিনেমার তারকারাও ইদানিং ঝুঁকছেন দক্ষিণের সিনে জগতে। আগেই জানা গিয়েছিল, দক্ষিণের তারকা জুনিয়র এনটিআরের নতুন সিনেমায় কাজ করতে চলেছেন শ্রীদেবী কন্যা জাহ্নবী। আর সেই সুযোগ তৈরি হওয়ার পর জাহ্নবী যে টাকা চেয়েছেন, সেটি ছাড়িয়ে গেছে হালের দামি নায়িকা রাশমিকার পারিশ্রমিককেও।,ইন্ডিয়া টুডে বলছে, তামিল, তেলেগু সিনেমায় বেশিরভাগ নায়িকা এক থেকে দুই কোটি পারিশ্রমিক পেয়ে থাকেন, আর রাশমিকা পাচ্ছেন পাঁচ কোটি।,বেশ কিছুদিন ধরেই বিভিন্ন অনুষ্ঠানে জুনিয়র এনটিআরের সঙ্গে কাজ করার আগ্রহের কথা বলে আসছিলেন জাহ্নবী। বলেছিলেন, এনটিআররের মত ‘বড়’ মাপের শিল্পীর সঙ্গে কাজ করার ইচ্ছা আছে তার। এবারে সেই সুযোগ এলেও পারিশ্রমিকের টাকা নিয়ে আলোচনায় এলেন এই অভিনেত্রী।,তবে জাহ্নবীর দাবি করা পারিশ্রমিক দক্ষিণের নির্মাতা মেনে নিয়েছেন কি না সে বিষয়ে ভারতীয় সংবাদ মাধ্যমগুলো কিছু জানায়নি। সিনেমার নাম ও নির্মাতাদের বিস্তারিত তথ্যও এখনও প্রকাশ করা হয়নি।,Copyright © 2022, bdnews24",bn,2023-01-9 07:43:00+06:00
Bdnews24,"ট্রাক ঘুরাচ্ছিলেন চালক, চাপা পড়ে নিহত সহকারী",samagrabangladesh,https://bangla.bdnews24.com/samagrabangladesh/gv06bqt3jf,"নেত্রকোণার দুর্গাপুরে সোমেশ্বরী নদীতে ট্রাক চাপায় চালকের সহকারীর  প্রাণ গেছে।,উপজেলার ১ নম্বর বালু ঘাটের দেবথৈল নামক এলাকায় রোববার রাতে এ দুর্ঘটনা ঘটে বলে দুর্গাপুর থানার এসআই মো. আব্বাস আলী জানান।,নিহত আমিনুল মিয়া ময়মনসিংহের কোতোয়ালি থানার আকুয়াকান্দাপাড়া গ্রামের মো. ফজলুল হকের ছেলে।,এসআই বলেন, চালক ও চালক সহকারী সম্পর্কে চাচা-ভাতিজা। তারা ময়মনসিংহ থেকে ট্রাক নিয়ে দুর্গাপুর থেকে বালু নিতে যান। দেবথৈলে পৌঁছে ট্রাকটি পেছনের দিকে ঘুরাচ্ছিলেন চালক।,“এ সময় তার সহকারী আমিনুল ট্রাকের পেছনে চাকায় চাপা পড়ে ঘটনাস্থলেই মারা যান।”,নিহতের লাশ উদ্ধার করে থানায় নেওয়া হয়েছে এবং এ ঘটনায় আইনগত ব্যবস্থা গ্রহণের প্রক্রিয়া চলছে বলে জানান তিনি।,Copyright © 2022, bdnews24",bn,2023-01-9 06:50:00+06:00
Bdnews24,কুড়িগ্রামে ঘরের উপর ট্রাক উঠে ঘুমন্ত শিশুর মৃত্যু,samagrabangladesh,https://bangla.bdnews24.com/samagrabangladesh/oy7rmr3dhj,"কুড়িগ্রাম সদর উপজেলায় নিয়ন্ত্রণ হারিয়ে একটি ট্রাক রাস্তার পাশের একটি ঘরের উপর উঠে পড়ে। এ সময় ঘুমিয়ে থাকা এক শিশুর প্রাণ গেছে।,যাত্রাপুর ইউনিয়ন পরিষদের সামনে রোববার রাত সাড়ে ১০ টার দিকে এ দুর্ঘটনা ঘটে বলে কুড়িগ্রাম সদর থানার ওসি খান মো. শাহরিয়ার জানান।,নিহত ৭ বছর বয়সী ইছা মিয়া ওই ইউপির সফিকুল ইসলামের ছেলে বলে ইউনিয়নের চেয়ারম্যান আব্দুল গফুর জানান।,ঘটনার বর্ণনায় ইউপি চেয়ারম্যান বলেন, শিমুল গাছের গুঁড়ি বোঝাই একটি ট্রাক যাত্রাপুর বাজার থেকে ঢাকা যাচ্ছিল। পথে ঝুঁকিপূর্ণ বাঁধ রাস্তা দিয়ে যাওয়ার সময় ট্রাকটি নিয়ন্ত্রণ হারিয়ে রাস্তা থেকে একটি ঘরের উপর উঠে যায়।,“এ সময় গাছের গুঁড়ির চাপায় ঘরের ভেতর বিছানায় ঘুমিয়ে থাকা ইচা মিয়া ঘটনাস্থলেই নিহত হয়।”,ঘটনার পরপরই ট্রাকের চালক ও তার সহকারী পালিয়ে যায়। পরে স্থানীয়দের সহযোগীতায় পুলিশ ও ফায়ার সার্ভিসের কর্মীরা শিশুটির মরদেহ রাত ১২টার দিকে উদ্ধার করে বলে জানান গফুর। ,নিহত ইছা মিয়ার বাবা সফিকুল ইসলাম বলেন, “ঘটনার সময় বাড়িতে কেউ ছিলো না। পাশেই জমিবাড়িতে পিকনিক চলছিল, বাড়ির সবাই ওখানে ছিলো। তা না হলে বাড়িতে হতাহতের সংখ্যা আরও বেশি হতো। ,“পিকনিকে ইছাও গিয়েছিলো। কিন্তু সে ঘুমিয়ে পড়লে ওর মা শুইয়ে দিয়ে যায়। এই ঘুম আর ভাঙলো না আমার ছেলের।” ,ওসি শাহরিয়ার বলেন, ফায়ার সার্ভিসের সহায়তায় শিশুটির মরদেহ গাছের গুঁড়ির ভেতর থেকে উদ্ধার করা হয়েছে। এ ঘটনায় আইনগত ব্যবস্থা গ্রহণের প্রক্রিয়া চলছে।,Copyright © 2022, bdnews24",bn,2023-01-9 07:47:00+06:00
Bdnews24,বদলে যাবেন পরীমনি,glitz,https://bangla.bdnews24.com/glitz/47ao57x3g0,"একা নন, সবাইকে সঙ্গে নিয়ে বদলে যাওয়ার ঘোষণা দিয়েছেন ঢাকাই সিনেমার নায়িকা পরীমনি। আর এই ঘোষণার সাথে ফেইসবুকে একটি ছবি দিয়ে বুঝিয়ে দিয়েছেন, নুতন সিনেমার কাজ শুরু করতে চলেছেন তিনি।,রোববার রাতে নির্মাতা আবু রায়হান জুয়েলের সঙ্গে দুই আঙুলে ‘বিজয়’ চিহ্ন দেখানো একটি ছবি পোস্ট করে ক্যাপশনে হ্যাশট্যাগ দিয়ে পরীমনি লিখেছেন “চলো বদলে যাই।”,সঙ্গে লিখেছেন, ‘আমাদের পরবর্তী চলচ্চিত্র।’,গত কয়েক দিন কনকনে শীতের মধ্যেই ‘অ্যাডভেঞ্চার অব সুন্দরবন’ সিনেমার প্রচারে ব্যস্ত সময় কাটিয়েছেন এই অভিনেত্রী, সেজন্য এখন তাকে সর্দি-জ্বরে ভুগতে হচ্ছে।,নতুন সিনেমা নিয়ে পরীমনি গ্লিটজকে বলেন, “সিনেমার নামটা যেমন ‘চলো বদলে যাই’, এরজন্য আমাকেও বদলাতে হবে। ফিটনেস ফিরে পেতে হবে। সেই অর্থে চলো বদলে যাই সিনেমার জন্য আমিও বদলে যাচ্ছি।”,এর এ সিনেমার নির্মাতা আবু রায়হান জুয়েল বলেন, “একটি অ্যাকশন, থ্রিলার ও রোমান্সে ভরপুর বাণিজ্যিক সিনেমা হবে এটা। গল্পটা লেখার সময় পরীমনির কথাই প্রথম মাথায় আসে। গল্প শুনে পরী খুব মজা করছে। বলছে, ‘ভাইয়া চলেন বদলে যাই। এখনই ঘোষণা দিয়ে দিই।”,তবে এখনও আনুষ্ঠানিক চুক্তি হয়নি সিনেমার কলাকুশলীদের সঙ্গে। সব ঠিক থাকলে আগামী মাসে সিনেমা নিয়ে আনুষ্ঠানিক ঘোষণা দেওয়ার পরিকল্পনা রয়েছে বলে জানান জুয়েল। ,পরীমনির বিপরিতে কাকে দেখা যাবে জানতে চাইলে পরিচালক বলেন, “আমরা নিজেরা একজনকে ঠিক করেছি। এখনো তার সঙ্গে কথা হয়নি। তাই নাম বলছি না। তার সঙ্গে কথাবার্তা পাকা হলে জানতে পারবেন।”,জুন-জুলাইয়ের দিকে শুটিং শুরুর ইচ্ছার কথা জানিয়ে জুয়েল বলেন, “গল্পের প্রয়োজনে পরীকে স্লিম হতে হবে। তিন-চার মাস লাগবে তার ফিটনেস ফিরে পেতে। পরী খুবই উচ্ছ্বসিত। আশা করছি জুন জুলাইয়ের দিকে বদলে যাওয়া পরীকে নিয়ে শুটিং শুরু করতে পারব।”,সরকারি অনুদানে আবু রায়হান জুয়েল নির্মাণ করেছেন শিশুতোষ চলচ্চিত্র ‘অ্যাডভেঞ্চার অব সুন্দরবন।’ আগামী ২০ জানুয়ারি সিনেমাটি মুক্তি পাবে। ড. মুহাম্মাদ জাফর ইকবালের জনপ্রিয় উপন্যাস ‘রাতুলের রাত রাতুলের দিন’ থেকে এ সিনেমা নির্মাণ করা হয়েছে। ,শিশুতোষ চলচ্চিত্র থেকে বাণিজ্যিক চলচ্চিত্র; নির্মাণের এই বৈচিত্র্য কাজের ক্ষেত্রে কোনো সমস্যা করবে কি না, এমন প্রশ্নের উত্তরে জুয়েল বলেন, “নির্মাতার কাজ গল্প বলা। একজন ভালো নির্মাতা সব ধরনের গল্প বলার ক্ষমতা রাখে। ফলে শিশুতোষ থেকে বাণিজ্যিক চলচ্চিত্র নির্মাণে আমার কোনো সমস্যা হবে বলে মনে করি না।”,বর্তমানে মাতৃত্বকালীন ছুটিতে আছেন পরীমনি। বছরের শুরুতে দাম্পত্য জীবনে ঝড় বয়ে গেলেও এখন তা ‘ঠিক হয়ে গেছে’ বলে জানাচ্ছেন এ নায়িকা। ভুল বোঝাবুঝির অবসান ঘটিয়ে স্বামী শরিফুল রাজের সঙ্গেই আছেন তিনি। ,Copyright © 2022, bdnews24",bn,2023-01-9 07:36:00+06:00
Bdnews24,ভালোবাসার ক্লাবে ফিরে জোড়া গোল পেরেসের,sport,https://bangla.bdnews24.com/sport/txiy2riwgt,"স্পেনের তৃতীয় বিভাগের ম্যাচে রোববার ইউনিওনিস্তাসকে ৩-০ গোলে হারিয়েছে দেপোর্তিভো। এই জয়ের পর ৩৮ পয়েন্ট নিয়ে টেবিলে চতুর্থ স্থানে রয়েছে ২০১৮ সালে স্পেনের শীর্ষ লিগ লা লিগা থেকে অবনমিত হয়ে যাওয়া দলটি।,প্রায় ২৪ হাজার দর্শকের উপস্থিতিতে শুরু হওয়া ম্যাচে সবগুলো গোলই হয় দ্বিতীয়ার্ধে। দুই গোলে ম্যাচের সুর বেঁধে দেন লুকাস।,ভালোবাসার ক্লাবের হয়ে শততম ম্যাচ খেলার দিকে আরও এগিয়ে গেলেন পেরেস। এই নিয়ে ৯৭তম ম্যাচ খেললেন ৩৪ বছর বয়সী এই ফরোয়ার্ড।,পেরেস ২০১৬ সালে এক কোটি ৭০ লাখ পাউন্ডে আর্সেনালে যোগ দেন। ইংলিশ প্রিমিয়ার লিগে তেমন কোনো প্রভাব রাখতে না পারায় ধারে ফেরেন দেপোর্তিভোয়। পরের বছর তিনি যোগ দেন ওয়েস্ট হ্যাম ইউনাইটেডে।,এরপর আলাভেস, এলচে, কাদিস হয়ে পেরেস পুরনো আঙিনা দেপোর্তিভোয় ফেরেন দলটিকে তৃতীয় বিভাগ থেকে টেনে তোলার আশা নিয়ে। ক্লাবটির হয়ে নতুন শুরুতে তা পূরণের ইঙ্গিতও দিয়ে রাখলেন তিনি।,Copyright © 2022, bdnews24",bn,2023-01-9 08:27:00+06:00
Bdnews24,আরিফের মৃত্যু: ঢাকায় মার্কিন কর্মকর্তার বৈঠকের আগে মানববন্ধন,bangladesh,https://bangla.bdnews24.com/bangladesh/ofk9yud0ya,"যুক্তরাষ্ট্রে পুলিশের গুলিতে বাংলাদশি বংশোদ্ভূত তরুণ সৈয়দ আরিফ ফয়সালের মৃত্যুর বিচার দাবিতে মানববন্ধন হয়েছে ঢাকায়।,যুক্তরাষ্ট্রের জাতীয় নিরাপত্তা পষিদের এক কর্মকর্তার আগমন ঘিরে সোমবার দুপুর ১২টার দিকে পররাষ্ট্র মন্ত্রণালয়ের সামনে ‘সচেতন নাগরিক সমাজ’ ব্যানারে এই মানববন্ধন হয়।,চার দিনের সফরে শনিবার বাংলাদেশে এসেছেন যুক্তরাষ্ট্রের জাতীয় নিরাপত্তা পরিষদের দক্ষিণ এশিয়া বিষয়ক জ্যেষ্ঠ পরিচালক ইলিন লোবেশার। সোমবার দুপুরে তার পররাষ্ট্র মন্ত্রণালয়ে আসার কথা রয়েছে।,গত বুধবার দুপুরে যুক্তরাষ্ট্রের কেমব্রিজে পুলিশের গুলিতে নিহত হন ইউনিভার্সিটি অব ম্যাসাচুসেটস আমহার্স্টের শিক্ষার্থী ফয়সাল।,নিজেদের কমিউনিটির সন্তান ফয়সালের এই মৃত্যুকে ‘হত্যাকাণ্ড’ হিসেবে বর্ণনা করে সেখানে বিক্ষোভ করেছেন প্রবাসী বাংলাদেশিরা। বাংলাদেশে তার পরিবারও বিচারের দাবি জানিয়েছে।,পররাষ্ট্র মন্ত্রণালয়ের সামনে মানববন্ধনে শ খানেক মানুষ অংশ নেন। ‘যুক্তরাষ্ট্রে আজ মানবাধিকার ভূলুণ্ঠিত’, ‘জাস্টিস ফর ফয়সাল’, ‘ইউএসএতে বাংলাদেশি নিহত, পররাষ্ট্র মন্ত্রণালয় চুপ কেন?’, ‘স্টপ কন্টিনিউয়াস হিউম্যান রাইটস ভায়োলেশন’ প্রভৃতি প্ল্যাকার্ড প্রদর্শন করেন মানববন্ধনে অংশগ্রহণকারীরা।,মানববন্ধনে সাংবাদিক অজয় দাশগুপ্ত বলেন, “যেসব দেশে বাংলাদেশিদের বিরুদ্ধে মানবাধিকার লঙ্ঘনের ঘটনা ঘটে, পররাষ্ট্র মন্ত্রণালয় ও দূতাবাসগুলোকে আমরা সেসব জায়গায় প্রতিবাদ জানানোর আহ্বান জানাচ্ছি। আমরা কোথাও মানবাধিকার লঙ্ঘন চাই না।”,তিনি বলেন, “যুক্তরাষ্ট্র অন্য দেশের মানবাধিকার লঙ্ঘন নিয়ে কথা বলে। আমরা বলব নিজ দেশে কী ঘটছে, তার উপর নজর দিন। ওয়াশিংটন পোস্টের খবর বলছে, সেখানে এক বছরে পুলিশের এক হাজার লোককে হত্যা করেছে।,“আমরা যুক্তরাষ্ট্রকে বলব, এই যে এক হাজার লোককে হত্যা করার ঘটনা, তাতে চোখ বন্ধ করে থাকবেন না।”,একুশে পদকপ্রাপ্ত এই সাংবাদিক যুক্তরাষ্ট্রের উদ্দেশ্যে বলেন, “এ দেশে আপনারা যা ইচ্ছা তা করতে পারেন না। অন্য দেশের বিষয়ে নাক গলানোর প্রয়োজন আপনাদের নেই। আপনারা নিজের নাগরিকদের মানবাধিকারের বিষয়ে সোচ্চার হোন।”,অন্যদের মধ্যে ঢাকা দক্ষিণ সিটি করপোরেশনের ২৬ নম্বর ওয়ার্ডের কাউন্সিলর হাসিবুর রহমান মানিক, ২০ নম্বর ওয়ার্ডের কাউন্সিলর ফরিদউদ্দিন আহমেদ রতন মানববন্ধনে বক্তব্য দেন।,মার্কিন কর্মকর্তার আগমন ঘিরে এই মানববন্ধন কি-না, এমন প্রশ্নে মানিক বলেন, “যেহেতু আমাদের পররাষ্ট্র মন্ত্রণালয় বিশ্বের দেশগুলো দেখে, এজন্য আমরা পররাষ্ট্র মন্ত্রণালয়ের সামনে প্রতিবাদ করেছি।,“আমরা সাধারণ জনগণ। আমরা প্রতিবাদ করছি এ কারণে যে আমার এক বাঙালি ভাইকে নির্মমভাবে হত্যা করা হয়েছে। তারা মানবাধিকার লঙ্ঘন করেছে। কথায় কথায় যুক্তরাষ্ট্র মানবাধিকারের কথা বলে। কিন্তু আমাদের বাঙালি যুক্তরাষ্ট্রের মানবাধিকার লঙ্ঘনের শিকার হচ্ছে।”,মানিক বলেন, “এটা আমরা পৃথিবীকে জানাতে চাই। আমাদের দেশে কিছু হলে বিদেশি রাষ্ট্রদূতরা প্রতিবাদ করে। এখন বিভিন্ন দেশের রাষ্ট্রদূতরাও প্রতিবাদ করুক। আমরা এটা করেছি, বিশ্বের প্রতিটি জায়গায় যেন এটা ছড়িয়ে পড়ে।”,মানববন্ধন শেষ হওয়ার কিছু সময় পর মন্ত্রণালয়ে আসেন পররাষ্ট্রমন্ত্রী এ কে আব্দুল মোমেন। এ সময় উপস্থিত সাংবাদিকদের তিনি বলেন, এ ধরনের মানববন্ধন ‘উৎসাহব্যঞ্জক’ না।,“আমি এর কিছু জানি না। তবে, এ ধরনের বিষয় উৎসাহব্যঞ্জক না।” ,পররাষ্ট্রমন্ত্রী বলেন, “যুক্তরাষ্ট্রে এ ধরনের ঘটনার তদন্ত ও বিচার হয়ে থাকে। তাদের ওখানে আইনের শাসন আছে। আমরা বিশ্বাস করি তদন্তের পর এ ঘটনারও বিচার হবে।”,পরে পররাষ্ট্র প্রতিমন্ত্রী শাহরিয়ার আলম সাংবাদিকদের প্রশ্নে বলেন, “আপনারা যে মানবন্ধন হচ্ছে, দেখলাম বলছেন যে ভিজিটের টাইমের সাথে মিল রেখে করা হয়েছে বা কিছু। মানববন্ধন কারা করেছেন, পুরো বিষয়টা আমি জানি না। কিন্তু মার্কিন যুক্তরাষ্ট্রের যিনি সিনিয়র ডাইরেক্টার, তার কখনোই সকাল ১১টায় শিডিউল ছিল না। পররাষ্ট্র সচিবের সঙ্গে তার বৈঠকটা ২টা কিংবা আড়াইটায় হওয়ার কথা।“,তিনি বলেন, “মানববন্ধনটা কাদের, আমি বিস্তারিত দেখতে পারি নাই। যারা করেছেন, তারা আমাদেরকে এটা চিঠি দিয়ে জানাতে পারতেন।”,ওয়াশিংটনে বাংলাদেশের রাষ্ট্রদূত আরিফের মৃত্যুর বিষয়টি মার্কিন প্রশাসনের কাছে ইতোমধ্যে তুলে ধরেছেন জানিয়ে পররাষ্ট্র প্রতিমন্ত্রী বলেন, “যুক্তরাষ্ট্র সরকার আমাদেরকে আশ্বস্ত করেছে যে এখানে ন্যায়বিচার হবে এবং যে পুলিশ কর্মকর্তার গুলিতে বাংলাদেশি ছাত্র নিহত হয়েছেন, তাকে সাময়িকভাবে বরখাস্ত করা হয়েছে বা ডিউটি থেকে সরানো হয়েছে।,“এমন তথ্য আমরা ইতোমধ্যে পেয়েছি। আমরা আশা করি, তারা যেভাবে আশা করেন, সেখানে বাংলাদেশি নাগরিকও সুবিচার পাবেন। আর এই মানববন্ধনের বিষয়টি আমি বিস্তারিত জানি না, কাগজটা দেখলে হয়ত বুঝতে পারব কি আছে।”,Copyright © 2022, bdnews24",bn,2023-01-9 08:15:00+06:00
Bdnews24,ঢাকায় আরও ১৫ কোম্পানির বাসে ই-টিকেট,bangladesh,https://bangla.bdnews24.com/bangladesh/ps2i5m9eev,"অতিরিক্ত ভাড়া আদায় ঠেকাতে ঢাকায় আরও ১৫টি পরিবহন কোম্পানির ৭১১টি বাসে ই-টিকিটিং ব্যবস্থা চালুর সিদ্ধান্ত নিয়েছে মালিক সমিতি।,ঢাকা সড়ক পরিবহন মালিক সমিতির মহাসচিব খন্দকার এনায়েত উল্যাহ সোমবার ইস্কাটনে সমিতির কার্যালয়ে এক সংবাদ সম্মেলনে এই ১৫টি কোম্পানি মোহাম্মদপুর, গাবতলী ও আজিমপুর থেকে ঢাকার বিভিন্ন গন্তব্যে যাত্রী পরিবহন করে। মঙ্গবার থেকে এসব গাড়ি ই-টিকেটে যাত্রী নেবে। ,এর আগে প্রথম ধাপে মিরপুরকেন্দ্রিক ৩০টি বাস কোম্পানিকে ই-টিকিটিংয়ের আওতায় আনা হয়েছিল। দ্বিতীয় ধাপের ১৫টি মিলিয়ে মোট ৪৫টি কোম্পানি ই-টিকিট ব্যবস্থা চালু হতে যাচ্ছে।,এনায়েত উল্যাহ জানান, ঢাকা ও আশপাশের শহরগুলোর মধ্যে মোট ৯৭টি কোম্পানির ৫ হাজার ৬৫০টি বাস যাত্রী পরিষেবা দেয়। এরমধ্যে ৪৫টি কোম্পানির ২ হাজার ৩৫৪টি বাস ই টিকেটিংয়ের আওতায় এল।,সমিতির মহাসচিব বলেন, “বাকি গাড়িতে ই-টিকিটিং কার্যকর করার লক্ষ্যে সমিতির তিনটি ভিজিল্যান্স টিম প্রতিদিন কার্যক্রম পরিচালনা করছে। এ ছাড়া সমিতি থেকে নিয়োগ করা ৯ জন স্পেশাল চেকার প্রতিদিন রোডে মনিটরিং করছে।”,যেসব বাস এখনো নিয়মের মধ্যে আসেনি, তাদের বিরুদ্ধে সাংগঠনিক ব্যবস্থা নেওয়া হচ্ছে বলেও তথ্য দেন তিনি।,অন্যদের মধ্যে ঢাকা পরিবহন মালিক সমিতির সভাপতি আজমল উদ্দিন আহমেদ, সিনিয়র সহ-সভাপতি শফিকুল ইসলাম খোকন এবং সাংগঠনিক সম্পাদক মাহবুবুর রহমান সংবাদ সম্মেলনে উপস্থিত ছিলেন।, , ,Copyright © 2022, bdnews24",bn,2023-01-9 08:57:00+06:00
Bdnews24,রিয়ালের হারের ‘সুযোগ’ কাজে লাগানোর আনন্দ বার্সার,sport,https://bangla.bdnews24.com/sport/nd24rrql8w," ,লা লিগায় রোববার রাতে আতলেতিকো মাদ্রিদকে তাদেরই মাঠে ১-০ গোলে হারায় বার্সেলোনা। ২২তম মিনিটে উসমান দেম্বেলের করা গোলটি রক্ষণের দৃঢ়তায় আগলে রেখে জয় নিয়ে ফেরে শাভি এর্নান্দেসের দল। ,এই জয়ে ১৬ ম্যাচে ৪১ পয়েন্ট নিয়ে শীর্ষে রয়েছে বার্সেলোনা। ভিয়ারিয়ালের মাঠে হেরে নতুন বছর শুরু করা রিয়াল ৩ পয়েন্ট কম নিয়ে আছে দ্বিতীয় স্থানে। ,ওয়ান্দা মেত্রোপলিতানোয় জোর চেষ্টা চালিয়েও কাঙ্ক্ষিত গোলের দেখা পায়নি আতলেতিকো। তাতে জয়ের সঙ্গে গোল হজম না করে ফেরার আনন্দও সঙ্গী হয় বার্সেলোনার। অধিনায়ক বুসকেতসের খুশি তাতে আরও বেশি। ,“ক্লিন শিট ধরে রাখতে পারাটা খুবই গুরুত্বপূর্ণ। প্রতিপক্ষের মাঠে ম্যাচ হলে সেটা আরও বেশি কঠিন। জমাট থাকার ধারাবাহিকতায় থাকতে হবে আমাদের। আক্রমণে আমরা আরও দাপুটে হলে খুশি হতাম, যদিও পরিষ্কার তেমন কোনো সুযোগ তৈরি পায়নি ওরাও।” ,চলতি মৌসুমে লিগে এখন পর্যন্ত কেবল ৬ গোল হজম করেছে বার্সেলোনা, ইউরোপের শীর্ষ পাঁচ লিগে যা সর্বনিম্ন। ১৬ ম্যাচের ১২টিতে জাল অক্ষত রাখেন মার্ক-আন্ড্রে টের স্টেগেন। ,দ্বিতীয়ার্ধে বার্সেলোনাকে চেপে ধরে সমতায় ফিরতে মরিয়া আতলেতিকো। শেষ দিকে সমতায় ফেরানোর দারুণ সুযোগ পান অঁতোয়ান গ্রিজমান। এই ফরাসি ফরোয়ার্ডের শটে বলও ছুটছিল জালের দিকে, কিন্তু গোললাইন থেকে ফিরিয়ে বার্সেলোনার ত্রাতা রোনাল্দ আরাউহো!,প্রতিপক্ষের মাঠে ভুগলেও তাই পুরো পয়েন্ট ফিরতে পারার স্বস্তি ঝরল বুসকেতসের কণ্ঠে। ,“রিয়াল মাদ্রিদের হারের পর এটা আমাদের জন্য সুযোগ ছিল এবং আমরা সেটা নিতে পেরেছি। আমরা জানতাম, এটা কঠিন ম্যাচ হবে। দ্বিতীয়ার্ধে আমরা আরও ভালোভাবে নিয়ন্ত্রণ করতে সক্ষম হয়েছি। আমরা ভুগেছি, কিন্তু তিন পয়েন্টও পেয়েছি।”,Copyright © 2022, bdnews24",bn,2023-01-9 08:52:00+06:00
Bdnews24,ব্যাংক খাত নিয়ে ‘গুজব রটনার’ অভিযোগে গ্রেপ্তার ৫,business,https://bangla.bdnews24.com/business/arujyxk7ia,"ব্যাংক ও আর্থিক খাত নিয়ে সাম্প্রতিক সময়ে গুজব ছড়ানোর অভিযোগে পাঁচজনকে গ্রেপ্তার করেছে ঢাকা মহানগর গোয়েন্দা পুলিশ।,রোববার রাতে রাজধানীর বিভিন্ন এলাকা থেকে তাদের গ্রেপ্তার করা হয় বলে সোমবার দুপুরে ডিএমপির মিডিয়া সেন্টারে এক সংবাদ সম্মেলনে জানানো হয়।,গ্রেপ্তাররা হলেন– মোহাম্মদ নুর উন নবী, মো. আফসার উদ্দিন রোমান, মো. আবু সাইদ সাজু, মো. স্বাধীন মিয়া ও মো. আব্দুস সালাম।,ঢাকা মহানগর গোয়েন্দা পুলিশের অতিরিক্ত কমিশনার হারুন অর রশীদ সংবাদ সম্মেলনে বলেন, সম্প্রতি ইসলামী ব্যাংকসহ অন্যান্য ব্যাংক ও আর্থিক খাত নিয়ে ‘গুজব রটনার’ অভিযোগে তাদের গ্রেপ্তার করা হয়েছে।,“কতিপয় ব্যক্তি ব্যাংক ও আর্থিক প্রতিষ্ঠান নিয়ে সামাজিক যোগাযোগ মাধ্যমসহ বিভিন্ন মাধ্যমে মনগড়া মিথ্যা তথ্য প্রচার করে দেশের আর্থিক খাতকে অস্থিতিশীল করার চেষ্টা চালিয়ে যাচ্ছে। বিষয়টি ডিবির সাইবার মনিটরিং টিমের নজরে এলে অধিকতর তদন্ত করে দেখা যায়, গ্রেপ্তার ওই পাঁচজনসহ অজ্ঞাত পরিচয় ব্যক্তিরা দেশে ও দেশের বাইরে অবস্থানরত স্বাধীনতাবিরোধী ষড়যন্ত্রকারীদের সহযোগিতায় মনগড়া তথ্য উপাত্ত সামাজিক যোগাযোগ মাধ্যমে প্রচারসহ দেশের বিভিন্ন স্থানে প্রচার করছে।”,হারুন বলেন, “ইসলামী ব্যাংক বাংলাদেশ লিমিটেড বাংলাদেশের একটি স্বনামধন্য ব্যাংক। দেশবিরোধী চক্র সাধারণ মানুষের মাঝে ব্যাংক খাত নিয়ে আস্থার সংকট তৈরি করার চেষ্টা করছিল। এই চক্রের মূল উদ্দেশ্য দেশের আর্থিক খাতকে অস্থিতিশীল করে সরকারকে বেকায়দায় ফেলা।”,গ্রেপ্তাররা এস আলম গ্রুপসহ বিভিন্ন ব্যবসা প্রতিষ্ঠানের চেয়ারম্যানদের নামে ‘ব্যাংকিং সংক্রান্ত মিথ্যা অপপ্রচার ও গুজব’ ছড়িয়ে আসছিল বলেও সংবাদ সম্মেলনে তথ্য দেওয়া হয়।,সেখানে বলা হয়, “তারা প্রবাসীদের রেমিটেন্স না পাঠানোর বিষয়েও প্রচারণা চালিয়ে আসছিল। ব্যাংক দেউলিয়া হয়ে যাবে, ব্যাংকে টাকা নাই– এরকম নানা গুজব রটানোর কাজে তারা জড়িত।"",এ ধরনের গুজবের বিষয়ে সাধারণ মানুষকে সচেতন থাকার জন্য বাংলাদেশ ব্যাংক থেকে বিভিন্ন সময়ে পরিপত্র জারি করা হয়েছে বলেও মন্তব্য করেন পুলিশ কর্মকর্তা হারুন।,তিনি বলেন, “প্রাথমিক জিজ্ঞাসাবাদে তারা ইসলামী ব্যাংকসহ বিভিন্ন আর্থিক প্রতিষ্ঠান নিয়ে বিভিন্ন নেতিবাচক প্রচারে জড়িত ছিল বলে জানায়। সম্প্রতি এস আলম গ্রুপের ঋণ উত্তোলন নিয়ে গণমাধ্যমে একাধিক প্রতিবেদন প্রকাশের পর ঢাকা ও চট্টগ্রামের বিভিন্ন স্থানে এস আলম গ্রুপের বিরুদ্ধে পোস্টার সাঁটানো হয়েছে। পোস্টারের পেছনে গ্রেপ্তাররা এবং বিদেশে অবস্থানরত কয়েকজনের হাত রয়েছে।”,তাদের বিরুদ্ধে গুলশান থানায় একটি মামলা করা হয়েছে জানিয়ে হারুন বলেন, “তারা জামায়াত-শিবিরের সঙ্গে জড়িত।”,Copyright © 2022, bdnews24",bn,2023-01-9 08:28:00+06:00
Bdnews24,"‘জঘন্য, ভয়ঙ্কর’ কাহিনিগুলো প্রাসাদ থেকেই ছড়িয়েছে: প্রিন্স হ্যারি",world,https://bangla.bdnews24.com/world/wqeqigk9hr,"ব্রিটিশ রাজপরিবারের সদস্যরা ট্যাবলয়েড পত্রিকার সঙ্গে জড়িয়ে পড়ে নেতিবাচক পরিণতি ডেকে এনেছেন বলে মন্তব্য করেছেন প্রিন্স হ্যারি।,রাজপরিবারের সদস্যরা তাদের নিজেদের ভাবমূর্তির উন্নতি ঘটাতে তার ও তার স্ত্রী মেগানের নামে ‘কুৎসিত’ কাহিনি ছড়িয়েছে বলে অভিযোগ করেছেন হ্যারি।,রাজতন্ত্রকে সাহায্য ও গণমাধ্যমকে পরিবর্তন করার চেষ্টায় তিনি তার সঙ্গে ব্রিটিশ রাজপরিবারের দ্বন্দ্বের কথা সংবাদপত্রে প্রকাশ করেছিলেন বলে দাবি করেছেন ব্রিটিশ রাজা তৃতীয় চার্লসের কনিষ্ঠ পুত্র।,হ্যারি জানান, তার গণমাধ্যমের পরিবর্তনের চেষ্টাকে বাবা চার্লস ‘আত্মহত্যার মিশন’ বলে বর্ণনা করেছিলেন।,সোমবার প্রকাশিত হতে যাচ্ছে হ্যারির স্মৃতিকথামূলক বই ‘স্পেয়ার’, তার আগে রোববার গণমাধ্যমে দেওয়া দুটি বিস্তৃত সাক্ষাৎকারে এসব কথা বলেন ডিউক অব সাসেক্স।,ব্রিটিশ আইটিভিকে দেওয়া সাক্ষাৎকারে তিনি জানান, ২০২০ সালে তিনি ‘নিজেদের জীবন নিয়ে শঙ্কা থেকে’ তার পরিবার নিয়ে ব্রিটেন ছেড়ে পালিয়েছিলেন।,তিনি বলেন, “অনেক বছর ধরে আমার ও আমার পরিবার সম্পর্কে মিথ্যা বলার পর পরিবারটির কিছু নির্দিষ্ট সদস্যের সঙ্গে ট্যাবলয়েডগুলোর সম্পর্ক আবার শুরু হয়, এই সদস্যরা তাদের ভাবমূর্তি পুনরুদ্ধার করতে এই অসৎ সঙ্গে জড়িয়ে পড়ে। এই পুনরুদ্ধার প্রক্রিয়ার এক পর্যায়ে আমার, আমার পরিবারের সদস্যদের ক্ষতি করা শুরু হয়, তখন আমি সীমারেখা টেনে দেই।”,বার্তা সংস্থা রয়টার্স জানায়, ভুলবশত অনুষ্ঠানিকভাবে প্রকাশ হওয়ার পাঁচ দিন আগেই বৃহস্পতিবার হ্যারির বই ‘স্পেয়ার’ স্পেনে বিক্রি করা শুরু হয়ে যায়, এতে হ্যারি কীভাবে তার কৌমার্য হারান এবং অবৈধ মাদক গ্রহণ করেন সেসবসহ তার বিস্তারিত ব্যক্তিগত তথ্যের পাশাপাশি পারিবারিক অসঙ্গতির আরও অন্তরঙ্গ ছবিও প্রকাশ পেয়েছে।,এক ঝগড়ার সময় তার বড় ভাই ব্রিটিশ সিংহাসনের উত্তরাধিকারী প্রিন্স উইলিয়াম তাকে আঘাত করেন আর তারা দুই ভাইই দ্বিতীয় স্ত্রী ক্যামেলিয়াকে বিয়ে না করতে তাদের বাবা চার্লসের কাছে কাকুতিমিনতি করেছিলেন বলে বইটি জানিয়েছে।   ,সিবিএস চ্যানেলের ‘সিক্সটি মিনিটিস’ অনুষ্ঠানে দেওয়া সাক্ষাৎকারে প্রিন্স হ্যারি জানান, তিনি তার ভাই প্রিন্স উইলিয়ামের সঙ্গে কিছু সময় কথা বলেননি। এই ডিউক অব সাসেক্স জানান, তিনি তার বড় ভাইয়ের সঙ্গে ‘এখনও’ কথা বলেন না তবে ‘পরিস্থিতি স্বাভাবিক হওয়ার অপেক্ষায় আছেন’।,হ্যারি জানান, তিনি তার বাবা রাজা তৃতীয় চার্লসের সঙ্গেও ‘দীর্ঘদিন’ কথা বলেননি।  ,তাদের পরিবারের আবার পুনর্মিলনের সম্ভাবনা আছে কিনা, এমন প্রশ্নে হ্যারি বলেন, “বল এখন অনেকটাই তাদের কোর্টে আছে।”,প্রিন্স হ্যারির প্রকাশিতব্য স্মৃতিকথার বিয়ষবস্তু নিয়ে বাকিংহাম প্রাসাদের মন্তব্য জানাতে চাওয়া হলেও তারা বারবার অনুরোধ প্রত্যাখ্যান করেছে বলে সিএনএন জানিয়েছে।  ,ভাষ্যকাররা বলেছেন, চার্লসের সঙ্গে তার প্রথম স্ত্রী প্রিন্সেস ডায়নার (উইলিয়াম ও হ্যারির মা) সম্পর্কের ভাঙনকে কেন্দ্র করে ১৯৯০ দশকের টেলিভিশন সিরিজের সময় ব্রিটিশ রাজতন্ত্র যে পরিস্থিতির মুখোমুখি হয়েছিল তারপর থেকে হ্যারির বই তাদের সবচেয়ে বড় সংকটে ফেলেছে।,রানি এলিজাবেথের মৃত্যু ও চার্লস সিংহাসনে বসার মাত্র চার মাসের মধ্যে এসব ঘটনা ঘটছে।,রাজকীয় দায়িত্ব ছাড়ার পর থেকে হ্যারি ও তার স্ত্রী মেগান যেসব অভিযোগ করেছিলেন আইটিভিকে দেওয়া সাক্ষাৎকারে হ্যারি সেগুলোরই আরও বিস্তারিত পুনরাবৃত্তি করেছেন।,তিনি বলেছেন, রাজপরিবারের সদস্যরা ও তাদের সহযোগীরা শত্রুভাবাপন্ন ও কখনও কখনও বর্ণবাদী ব্রিটিশ সংবাদপত্র থেকে তাদের রক্ষা করতে শুধু ব্যর্থ হয়নি, অজ্ঞাত উৎসের মাধ্যমে তাদের নিয়ে কাহিনিও ফাঁস করেছে।,Copyright © 2022, bdnews24",bn,2023-01-9 09:02:00+06:00
Bdnews24,‘রিকশা রানি’ টুইঙ্কেল,glitz,https://bangla.bdnews24.com/glitz/j09etdf7lf,"মেয়েকে নিয়ে যুক্তরাষ্ট্রে যাচ্ছেন বলিউডি অভিনেত্রী টুইঙ্কেল খান্না, তার আগে শহর চক্কর দিলেন মা-মেয়ে; তবে গাড়িতে নয়, পছন্দের আটোতে চড়ে মুম্বাই শহরে ঘুরে বেড়ালেন তারা।,এনডিটিভি জানিয়েছে, টুইঙ্কেল তাদের অটোতে চড়ার একটি ভিডিও পোস্ট করেছেন ইনস্টাগ্রামে, সঙ্গে আছে এ বাহনের সঙ্গে তার স্মৃতি নিয়ে লেখা।,সেখানে টুইঙ্কেল লিখেছেন, অটোরিকশার প্রতি তার এই অনুরাগ পুরনো। কৈশর থেকেই সুযোগ পেলে অটোতে চেপে বসতেন। তাই বন্ধুরা তাকে ডাকতেন ‘রিকশারানি’ বলে।,একবার অটোতে চড়ে ভয়াবহ এক অভিজ্ঞতা হয়েছিল টুইঙ্কেলের। কারণ চালকের বসার সিটের নিচে রাখা ছিল বিশাল এক ছুরি। সেই গল্পই বলেছেন তিনি ইন্সটাগ্রামে।,‘মিশুক’ স্বভাবের জন্য বরাবরই খ্যাতি আছে টুইঙ্কেলের। তার অভ্যাস হল, সহজেই যে কারও সঙ্গে গল্পে মেতে ওঠা। অল্প বয়সে একবার অটোসফরে বেরিয়েছিলেন তিনি। ওঠার পরপর চালকের সঙ্গে শুরু হয় আলাপ। চালক কত বছর ধরে অটো চালাচ্ছেন, বাড়িতে কে কে আছেন, রোজ কামাই হয় কত– এরকম নানা প্রশ্ন করে হাঁড়ির খবর টেনে বের করছিলেন টুইঙ্কেল।,কিছুটা সংকোচের সাথে উত্তর দিয়ে ওই চালক বলেছিলেন, অনেক ব্ছর গাড়ি চালিয়ে তার আর এই পেশা ভালো লাগে না। তবে এই পেশায় টাকা আছে এবং তিনি অনেকদিন ধরে টাকা জমিয়ে সাতটি সোনার বিস্কুট কিনেছেন। এর মধ্যে ছয়টি তার মেয়ের বিয়েতে খরচ হয়ে গেছে, বাকি আছে মাত্র একটি।,এ কথা শোনার সাথে সাথে টুইঙ্কেলের উপদেশ ছিল, “ভাইসাহেব, এই কথা পাঁচকান করবেন না, জানাজানি হলে খুন হয়ে যেতে পারেন।“,টুইঙ্কেলের এই পরামর্শ শোনামাত্র অটো চালক তার সিটের নিচ থেকে লম্বা এক ছুরি বের করে বলেন, “চেষ্টা করেই দেখুক না, গলা কেটে নেব। “,তবে এবারে কোনো ছুরিওয়ালা অটোচালকের পাল্লায় পড়তে হয়নি টুইঙ্কেলকে, নির্বিঘ্নে শহর ঘুরে বাড়ি ফিরেছেন তিনি।,বহু আগেই অভিনয়কে বিদায় জানানো টুইঙ্কেল খান্না ব্যস্ত থাকেন লেখালেখি নিয়েই। কিছুদিন আগে জন্মদিন উদযাপনে বলিউডের তারকা অভিনেতা স্বামী অক্ষয় কুমারের সাথে গিয়েছিলেন গোয়ায়। সেখানে ভালোই কেটেছে সময়।,টুইঙ্কেল বলেন, তার এই অটো প্রীতির জন্যই তার লেখা প্রথম বইয়ের প্রচ্ছদে একটি অটোর ছবি দেওয়া হয়েছে। ,Copyright © 2022, bdnews24",bn,2023-01-9 09:26:00+06:00
Bdnews24,ভিপি নুরের বিরুদ্ধে সিলেটে রাষ্ট্রদ্রোহ মামলার আবেদন,samagrabangladesh,https://bangla.bdnews24.com/samagrabangladesh/iiffkqqwne,"রাষ্ট্র, সরকার ও ধর্মবিরোধী কর্মকাণ্ডের অভিযোগে গণঅধিকার পরিষদের সদস্যসচিব ও ডাকসুর সাবেক ভিপি নুরুল হক নুরের বিরুদ্ধে সিলেটে রাষ্ট্রদ্রোহের অভিযোগের আবেদন করা হয়েছে।,সিলেট কোতোয়ালী থানার পরিদর্শক (তদন্ত) মো. আবুল কাহের জানান, বাংলাদেশ মুক্তিযুদ্ধ মঞ্চ সিলেট জেলার সাধারণ সম্পাদক ইমন আহমদ রোববার বিকালে থানায় এই আবেদন করেন।,পরিদর্শক বলেন, “নুরের বিরুদ্ধে রাষ্ট্রদ্রোহ মামলার আবেদন করা হয়েছে। মামলা রেকর্ড করতে হলে ঊর্ধ্বতন কর্তৃপক্ষের অনুমতি প্রয়োজন। বিষয়টি নিয়ে আলোচনা চলছে; অনুমতি পেলে রেকর্ড করা হবে।”,মামলার আবেদনে বলা হয়েছে, “নুরুল হক নুর দেশের বাইরে গিয়ে রাষ্ট্র, সরকার ও ধর্মবিরোধী কর্মকাণ্ডে লিপ্ত হয়েছেন। নুর বাংলাদেশে ইহুদি চক্রান্ত বাস্তবায়নে মেতে উঠেছেন। হজ পালনের কথা বলে বিদেশ সফরে গিয়ে ইসরায়েলের গোয়েন্দা সংস্থা মোসাদের এজেন্ট মেন্দি এন সাফান্দির সঙ্গে বৈঠক করেছেন নুরুল হক। বৈঠকে তিনি বাংলাদেশের সরকারকে উৎখাতের ষড়যন্ত্র করেছেন।“,“বাংলাদেশ নিপীড়িত ফিলিস্তিনদের অধিকারের পক্ষে সব সময় থাকলেও ইসরায়েল ও মোসাদের সহযোগিতায় নুরুল হক ও তার রাজনৈতিক দল গণঅধিকার পরিষদ রাষ্ট্রের মধ্যে ঘৃণা, বিদ্বেষ ও বিশৃঙ্খলা সৃষ্টি করে বৈধ সরকারকে উৎখাতের ষড়যন্ত্রে লিপ্ত রয়েছেন; যা রাষ্ট্রদ্রোহের শামিল।”,এ বিষয়ে বাদী ইমন আহমদ সাংবাদিকদের বলেন, দেশপ্রেম থেকে তিনি নুরুল হক নুরের বিরুদ্ধে এই অভিযোগ করেছেন।,Copyright © 2022, bdnews24",bn,2023-01-9 09:31:00+06:00
Bdnews24,হৃদয়ের আরেকটি দুর্দান্ত ইনিংসে সিলেটের হ্যাটট্রিক জয়,cricket,https://bangla.bdnews24.com/cricket/z2fksr1fig," ,বিপিএলে নিজেদের প্রথম আসরে টানা তৃতীয় জয়ের স্বাদ পেল সিলেট স্ট্রাইকার্স। অপরাজেয় পথচলায় এবার তারা ৫ উইকেটে হারাল আগের আসরের চ্যাম্পিয়ন্স কুমিল্লা ভিক্টোরিয়ান্সকে।,মিরপুর শের-ই-বাংলা স্টেডিয়ামে সোমবার কুমিল্লা ২০ ওভারে তোলে ১৪৯ রান। সিলেট তা অনায়াসে পেরিয়ে যায়  ১৪ বল বাকি রেখে। ,আহের ম্যাচে বিশাল রান তাড়ায় হৃদয়ের ফিফটিতে সিলেট পেয়েছিল সাহস। এবার তার আরেকটি ফিফটি দলের কাজ করে দেয় অনেকটাই সহজ। ৩৭ বলে ৫৬ রানের ইনিংস খেলেন তিনি, যেখানে ৩ চারের পাশে ছক্কা ৪টি। টানা দ্বিতীয় ম্যাচে তার হাতে ওঠে ম্যাচ সেরার পুরস্কার।,কুমিল্লা শিরোপা ধরে রাখার অভিযানে হোঁচট খেল প্রথম দুই ম্যাচেই। ,টানা কয়েকদিন কুয়াশা ও শীতের দাপটের পর এ দিন ছিল স্বস্তিদায়ক মুক্তি। স্যাঁতস্যাঁতে কয়েকটি দিনের পর সূর্যের আলোর ছোঁয়ায় শের-ই-বাংলায় ফেরে উষ্ণ দুপুর। বদলে যাওয়া কন্ডিশনে উইকেটের চরিত্রেও দেখা যায় বদল। দিনের প্রথম ম্যাচে আগের ম্যাচগুলোয় ব্যাটসম্যানদের ভোগান্তি হলেও এবার ভিন্ন। ব্যাটিং স্বর্গ না হলেও ব্যাটসম্যানের শট খেলার সুযোগ ছিল যথেষ্টই। তা কাজে লাগান হৃদয়রা। প্রথম ইনিংসের পর দেড়শ রানকে বেশ চ্যালেঞ্জিংই মনে হচ্ছিল। কিন্তু শেষ পর্যন্ত লড়াই জমেইনি। ,রান তাড়ার শুরু থেকেই নিজেদের চাওয়া বুঝিয়ে দেয় সিলেট। প্রথম ওভারে নাজমুল হোসেন শান্তর চারে শুরু। পরের ওভারে আবু হায়দার রনির লেংথ বল ছক্কায় ওড়ান মোহাম্মদ হারিস। পরের বলেই অবশ্য স্কুপ করতে গিয়ে উইকেট হারান এবারের আসরে প্রথম খেলতে নামা এই পাকিস্তানি ব্যাটসম্যান। ,তবে নতুন ব্যাটসম্যান হৃদয় উইকেটে গিয়ে প্রথম বলেই মারেন ছক্কা। এক বল পর আরেকটি চার। চাপ উধাও মুহূর্তেই।,শান্তর শুরুটা নড়বড়ে হলেও পরে আত্মবিশ্বাসী হয়ে মোহাম্মদ নবিকে ছক্কা মারেন তিনি নান্দনিক এক ইনসাইড আউট শটে। পরের ওভারে মুস্তাফিজুর রহমানের বলে হৃদয়ের আরেকটি দুর্দান্ত ছক্কায় দলের ফিফটি চলে আসে ৪.৫ ওভারে।,শান্ত অবশ্য থেমে যান পাওয়ার প্লে শেষেই। খুশদিল শাহর বলটি ছিল মারার মতোই। তবে সেই শর্ট বলকে গায়ের জোরে মারতে গিয়ে ক্যাচ দেন শান্ত (২১ বলে ১৯)।,সিলেটের রানের স্রোতে তাতে বাঁধ দেওয়া যায়নি। আগের ম্যাচের আরেক নায়ক জাকির হাসান উইকেটে যাওয়ার পরপরই মোসাদ্দেক হোসেনের লেংথ বল আছড়ে ফেলেন গ্যালারিতে। পরের বলে বাউন্ডারি পেয়ে যান তিনি ফজলহক ফারুকির বাজে ফিল্ডিংয়ে।,ইনিংসের মেরুদণ্ড ছিল পাঁচে নামা জাকের আলির ব্যাটিং। ২ চার ও ৩ ছক্কায় ৪৩ বলে ৫৭ রানের ইনিংস খেলেন এই কিপার-ব্যাটসম্যান। সাম্প্রতিক সময়ে ঘরোয়া ক্রিকেটে দারুণ ফর্মে থাকা ২৪ বছর বয়সী ক্রিকেটার বিপিএলে ২০ ম্যাচ খেলে দেখা পেলেন প্রথম ফিফটির। পরে নবির বলেও ছক্কা মারেন তিনি দৃষ্টিনন্দন শটে।,আগের ম্যাচের মতো অবশ্য ইনিংসটাকে টেনে নিতে পারেননি জাকির। নবির ওই ওভারেই কিপারের গ্লাভসে ধরা পড়েন তিনি ১০ বলে ২০ রান করে।,তবে তৌহিদের ছুটতেই থাকেন অপ্রতিরোধ্য গতিতে। খুশদিলের স্পিনের ছক্কার পর টানা দুটি চার মারেন তিনি মুস্তাফিজকে অসহায় বানিয়ে। টানা ফিফটি স্পর্শ করেন ৩৫ বলে। ,ফিফটির পর আরেকটি ছক্কা মারেন তিনি খুশদিলকে। পরের বলে ক্রিজ ছেড়ে বেরিয়ে মারার চেষ্টায় স্টাম্পড হয়ে থামে তার ইনিংস। ,জয় তখন সিলেটের নাগালেই। থিসারা পেরেরা গিয়ে বিশাল একটি ছক্কার পর আউট হয়ে যান। তবে দলকে বিপাকে পড়তে হয়নি। ২৫ বলে অপরাজিত ২৮ করে দলকে জয়ের ঠিকানা নিয়ে যান মুশফিকুর রহিম। কিছুটা ব্যাটিং অনুশীলন সেরে নেন আকবর আলি। ,ম্যাচের প্রথম ভাগে সিলেট বোলিংয়ে নামে টস জিতে। আগের দুই ম্যাচে নতুন বল হাতে নেওয়া মাশরাফি বিন মুর্তজা এ দিন শুরুতে আক্রমণে আনেন থিসারা পেরেরাকে। প্রথম বলে লিটন দাসের বাউন্ডারিতে শুরু হয় হয় ম্যাচ। কাভার দিয়ে এই বাউন্ডারির পর তৃতীয় বলে পয়েন্ট দিয়ে আরেকটি বাউন্ডারি মারেন স্টাইলিশ এই ব্যাটসম্যান।,তবে লিটনের অভিযান শেষ ওখানেই। পরের বলেই অনেক বাইরের বলে ধরা পড়েন তিনি পয়েন্ট সীমানায় ফিল্ডারের হাতে।,মাশরাফি আক্রমণে আসেন চতুর্থ ওভারে। ওই ওভারে আলগা বল পেয়ে টানা তিন বলে বাউন্ডারি মারেন তিনে নামা সৈকত আলি। তবে ইনিংস বড় করতে পারেননি তিনিও। ইমাদ ওয়াসিমের সোজা বলের লাইন মিস করে বোল্ড হয়ে যান ঘরোয়া ক্রিকেটের অভিজ্ঞ এই ব্যাটসম্যান (১২ বলে ২০)।,দেলকে আরও বিপদে ঠেলে পরের ওভারে বিদায় নেন ইমরুল কায়েসও (২)। আমিরের ফুল লেংথ স্লোয়ার ডেলিভারি কুমিল্লা অধিনায়ক তুলে দেন শর্ট কাভারের হাতে।,ওপেনার দাভিদ মালান তখনও টিকে থাকেন এক প্রান্তে। ৪৬ রানে ৩ উইকেট হারানো দলকে এগিয়ে নেন এই ইংলিশ ব্যাটসম্যান ও জাকের।,শুরুতে একটু সময় নিয়ে জাকের নবম ওভারে স্লগ সুইপে ছক্কা মারেন ইমাদকে। এক বল পর বল বাউন্ডারিতে পাঠান তিনি ফ্লিক করে।,মালান অবশ্য ছন্দ পাননি তখনও। ১০ ওভার শেষে তার রান ছিল ২৫ বলে ২৩। পরের দুই ওভারে দুটি চার মেরে তিনি চেষ্টা করেন রানের গতি বাড়ানোর। তবে শেষ পর্যন্ত পুষিয়ে দিতে পারেননি তিনি। থিসারা পেরেরার লেংথ বলে ক্যাচ দেন তিনি লং অনে। ৩৯ বল খেলে ইংল্যান্ডের বিশ্বকাপজয়ী ব্যাটসম্যানের রান ৩৭।,রাজা আরেকপাশ থেকে চেষ্টা করে যান। রেজাউর রহমান রাজার লেংথ বলকে ছক্কায় ওড়ান তিনি দারুণ শটে। টি-টোয়েন্টিতে তৃতীয় ফিফটি স্পর্শ করেন তিনি ৩৫ বলে।,তবে ফিফটির পর রানের গতি প্রত্যাশিত বাড়াতে পারেননি তিনি। শেষ দিকে ঝড় তুলতে পারেননি মোসাদ্দেক হোসেন। বিপজ্জনক মোহাম্মদ নবিকে (৭ বলে ৮) বোল্ড করে দেন মাশরাফি। শেষের আগের বলে আবু হায়দার রনির ছক্কায় দেড়শর কাছাকাছি যায় কুমিল্লা। তবে সিলেটের জয়ের তাড়নার কাছে শেষ পর্যন্ত যথেষ্ট হয়নি ওই স্কোর।,২০ ওভারে ১৪৯/৬ (লিটন ৮, মালান ৩৭, সৈকত ২০, ইমরুল ২, জাকের ৫৭*, মোসাদ্দেক ৫, নবি ৮, আবু হায়দার ৭*; থিসারা ৪-০-২৬-২, আমির ৪-০-২২-২, মাশরাফি ৪-০-৩২-১, ইমাদ ৪-০-২৯-১, রাজা ৪-০-৩৯-০)।, ১৭.৪ ওভারে ১৫০/৫ (শান্ত ১৯, হারিস ৯, হৃদয় ৫৬, জাকির ২০, মুশফিক ২৮*, থিসারা ৮, আকবর ৬*; ফারুকি ৩.৪-০-২৮-০, আবু হায়দার ২-০-২৫-০, নবি ৪-০-২৮-২, মুস্তাফিজ ৩-০-২৫-০, খুশদিল ৪-০-২৯-২, মোসাদ্দেক ১-০-১৪-০)।, সিলেট স্ট্রাইকার্স ৫ উইকেটে জয়ী।, তৌহিদ হৃদয়। ,Copyright © 2022, bdnews24",bn,2023-01-9 09:29:00+06:00
Bdnews24,পটারকে সময় দিতে বললেন গুয়ার্দিওলা,sport,https://bangla.bdnews24.com/sport/dqrvqg7uxu," ,গত ৫ জানুয়ারি প্রিমিয়ার লিগের ম্যাচে ঘরের মাঠে সিটির বিপক্ষে ১-০ গোলে হারে চেলসি। এই টুর্নামেন্টে দলটি অবস্থান দশম।,সিটির মাঠে রোববার রাতে একপেশে ম্যাচে ৪-০ গোলে হেরে দলটি বিদায় নেয় এফএ কাপ থেকে। এর আগে গুয়ার্দিওলার দলের বিপক্ষেই ২-০ গোলে হেরে লিগ কাপে যাত্রা থামে চেলসির। ,সব মিলিয়ে পরিস্থিতি বেশ সঙ্গীন। কেভিন ডে ব্রুইনে, আর্লিং হলান্ডদের মতো গুরুত্বপূর্ণ অনেক খেলোয়াড়কে ছাড়া খেলতে নামা সিটির বিপক্ষে ৪-০ গোলে হারার পর প্রবল চাপ ও সমালোচনার মুখে পড়েছেন পটার। ম্যাচ চলার সময় সাবেক কোচ টুখেলের নামে শ্লোগান দিয়েছেন চেলসি সমর্থকরা। ,সাবেক ইংল্যান্ড স্ট্রাইকার অ্যালন শিয়েরার মানতেই পারছেন না সিটির বিপক্ষে চেলসির প্রথমার্ধের খেলা। সে সময় ৩-০ গোলে পিছিয়ে ছিল সফরকারীরা। লড়াইও করতে পারছিল না তারা। শিয়েরারের মতে, এই খেলা অগ্রহণযোগ্য, বিব্রতকর ও করুণ। পটার স্বীকার করে নিয়েছেন দল হিসেবে ভীষণ ভুগছে চেলসি। সবশেষ নয় ম্যাচের ছয়টিতেই হেরেছে তারা। ,গত মৌসুমে পটার ছিলেন ব্রাইটন অ্যান্ড হোভ অ্যালবিয়নের ডাগআউটে। তার কোচিংয়ে প্রিমিয়ার লিগে তাদের ইতিহাসের সেরা নবম স্থানে ছিল দলটি। অক্টোবরে চেলসিতে যোগ দেওয়ার আগে চলতি বছর ছয় ম্যাচে চার জয় ও এক ড্রয়ে দলকে নিয়ে যান চতুর্থ স্থানে। ,স্ট্যামফোর্ড ব্রিজে প্রত্যাশা পূরণ করতে না পারা পটারের অবস্থাটা ভালো করেই বুঝতে পারছেন গুয়ার্দিওলা। এফএ কাপে দাপুটে জয়ের পর বললেন, চেলসি কোচের আরও সময় প্রয়োজন। ,“টড বোহেলিকে বলব, পটারকে আরও সময় দিতে। আমি জানি, বড় ক্লাবে ফল খুব গুরুত্বপূর্ণ। তবে আমি তাকে সময় দিতে বলব।” ,“দ্বিতীয়ার্ধে যে খেলাটা খেলেছে চেলসি, সেটাই পটার। ব্রাইটনে সে যেটা করেছে, সেটা অসাধারণ। কিন্তু … আমাদের প্রথম মৌসুমে সময় লাগেই। বার্সেলোনায় প্রথম মৌসুমে আমার ছিল (লিওনেল) মেসি। আর সে ছিল বলেই আমার দুই মৌসুম লাগেনি।” ,গুয়ার্দিওলার মতো শিয়েরারও মনে করেন, ঘুরে দাঁড়াতে পটারকে আরও সময় দেওয়া প্রয়োজন চেলসির।,Copyright © 2022, bdnews24",bn,2023-01-9 09:10:00+06:00
Bdnews24,‘সমাজ-বান্ধব’ পণ্যের কথা উঠে এল সিইএস প্রযুক্তি মেলায়,tech,https://bangla.bdnews24.com/tech/fa8lj6nrjp,"যুক্তরাষ্ট্রের লাস ভেগাসে এবারের আয়োজিত ‘সিইএস’ প্রযুক্তি মেলার ‘কি নোটে’ মূল আকর্ষণ হিসেবে বিবেচিত হয়েছে বিভিন্ন কৃষি-ভিত্তিক পণ্য। ,আর আয়োজনের ৫৬ বছরের ইতিহাসে এর প্রথম থিম হিসেবে আত্মপ্রকাশ করেছে ‘হিউম্যান সিকিউরিটি ফর অল’।,বৃহস্পতিবার, আয়োজনের উদ্বোধনী বক্তব্যে ক্ষুধার্থ বিশ্বে খাদ্য যোগানে প্রযুক্তি ব্যবহারের পরিকল্পনা নিয়ে কথা বলেন কৃষি পণ্য উৎপাদক কোম্পানি ‘জন ডিয়ারে’র প্রধান নির্বাহী জন মে। এর কারণ হিসেবে বিভিন্ন আবাদযোগ্য জমি ও গ্রামীণ অঞ্চলে কর্মশক্তি কমে আসার ফলে খরচ বেড়ে যাওয়ার বিষয়টি উল্লেখ করেন তিনি।,“কৃষকদেরকে অল্পের মধ্যেই বেশি ফসল উৎপাদনের সুযোগ দেয় প্রযুক্তি।” --আয়োজনে উপস্থিত দুই হাজার দর্শকের উদ্দেশ্যে বলেন মে।,বিশ্বের সবচেয়ে জটিল সমস্যাগুলো মোকাবেলায় প্রযুক্তি খাতকে উৎসাহ দিতে বৈজ্ঞানিক সংস্থা ‘ওয়ার্ল্ড একাডেমি অফ আর্ট অ্যান্ড সায়েন্স’ ও জাতিসংঘের ‘ট্রাস্ট ফান্ড ফর হিউম্যান সিকিউরিটি’র সঙ্গে জোট বাঁধছে কোম্পানিটি।,“এটিই পরবর্তী বড় ধারণা।” --বলেন ইলেকট্রনিক পণ্য বিক্রেতা কোম্পানি ‘লিসনআপ’-এর সহ প্রতিষ্ঠাতা ওয়াল্ট স্টিনসন। এর পাশাপাশি, তিনি কোম্পানিটির সঙ্গে একটি সম্ভাব্য অংশীদারিত্বের ইঙ্গিতও দিয়েছেন।,বিভিন্ন বৈশ্বিক চ্যালেঞ্জ মোকাবেলায় উদ্ভাবন কীভাবে সাহায্য করে, আয়োজনে ওই বিষয়টি নিয়ে বেশ কিছু সংখ্যক প্যানেল আলোচনা করেছে। আর প্রযুক্তির সহায়তায় টেকসই খাদ্য সরবরাহ তৈরি ও বৈশ্বিক শিক্ষা ব্যবস্থার ঘাটতি পূরণের মতো বিষয়াদি নিয়ে কথা বলেন নকিয়া, সিমেন্স ও গুগলের মুখপাত্ররা।,খাদ্য বিষয়ক সংস্থা ‘ফোর্স ফর গুড ফাউন্ডেশন’ প্রধান কেতন পাটেল বলেন, মানুষের পরিস্থিতির উন্নয়নে কাজ করলে, তা শেষ পর্যন্ত ফলপ্রসূ হয়। এ ছাড়া, তিনি দীর্ঘ সময় মার্কিন বিনিয়োগ কোম্পানি ‘গোল্ডম্যান স্যাকসে’র ব্যাংকার হিসেবেও কাজ করেছেন।,“আপনি প্রতিটি প্রযুক্তি কোম্পানির উদ্দেশ্য যোগ করলে খুঁজে পাবেন, হঠাৎ করেই আপনার একটি নৈতিক উদ্দেশ্য তৈরি হয়েছে। সেটি হলো, আপনার কাছে এমন কিছু আছে, যা ব্যপক লাভজনক হতে পারে।” --বলেন পাটেল।,“কারণ আপনার প্রযুক্তি এমন এক শ্রেণির গ্রাহকের কাছে পৌঁছেছে, যা (এর আগে) লাভজনক ছিল না।”,অর্থনৈতিক সকল খাতে সচেতনতা বৃদ্ধির উদ্দেশ্যে এইসব ‘সিইএস সেশন’ কোম্পানির ‘রোলিং থান্ডার’ প্রচারণার প্রথম ধাপ। --বলেন ‘হিউম্যান ফর অল’ প্রচারণা কার্যক্রমের নির্বাহী প্রধান গ্যারি জ্যাকবস। আসন্ন মাসগুলোতে বিশ্বের বিভিন্ন বিশ্ববিদ্যালয়ে এই বিষয়ে আলোচনার পরিকল্পনা করছে দলটি।,“এইসব চ্যালেঞ্জ কেবল রাষ্ট্র বা বহুপাক্ষিক সংস্থার মাধ্যমে মোকাবেলা সম্ভব নয়।” --বলেন জ্যাকবস।,“এর বিভিন্ন অংশে বৈশ্বিক সমাজের সহযোগিতা প্রয়োজন।”,Copyright © 2022, bdnews24",bn,2023-01-9 09:54:00+06:00
Bdnews24,পিএসজি ম্যাচ দিয়ে সৌদির ফুটবলে অভিষেক হবে রোনালদোর,sport,https://bangla.bdnews24.com/sport/j4j09zgllr," ,ম্যানচেস্টার ইউনাইটেডে থাকাকালীন গত বছরের এপ্রিলে প্রিমিয়ার লিগে এভারটনের মাঠে হারের ম্যাচের পর এক দর্শকের ফোন ভাঙার ঘটনায় রোনালদোকে দুই ম্যাচের জন্য নিষিদ্ধ করে ইংল্যান্ডের ফুটবল অ্যাসোসিয়েশন। ফলে আল নাস্‌রের হয়ে দুটি ঘরোয়া ম্যাচে তিনি খেলতে পারবেন না। ,৩৭ বছর বয়সী ফরোয়ার্ড গত শুক্রবার লিগে আল তাইয়ের বিপক্ষে আল নাস্‌রের ২-০ গোলে জয়ের ম্যাচে খেলতে পারেননি। দলের পরের ম্যাচে আল শাবাবের বিপক্ষেও বাইরে থাকতে হবে তাকে। ,আগামী ২২ জানুয়ারি লিগে ইত্তিফাকের বিপক্ষে ম্যাচ দিয়ে নতুন দলের জার্সিতে অভিষেক হবে তার। এর আগে ১৯ জানুয়ারি আল হিলাল ও আল নাস্‌র সম্মিলিত দল খেলবে পিএসজির বিপক্ষে। ,ওই ম্যাচে রোনালদো খেলবেন বলে সোমবার ফরাসি সংবাদমাধ্যম লেকিপকে জানান  গার্সিয়া। ,""এটি (সৌদির ফুটবলে রোনালদোর অভিষেক) আল নাস্‌রের জার্সিতে হবে না। এটি হবে আল হিলাল ও আল নাস্‌রের সম্মিলিত দলের হয়ে।” ,তবে ম্যাচটির সূচি নিয়ে সন্তুষ্ট নন আল নাস্‌র কোচ।,""আল নাস্‌রের কোচ হিসেবে এই ম্যাচ নিয়ে আমি খুশি হতে পারি না। উন্নয়নের জন্য, পিএসজির দুর্দান্ত খেলোয়াড়দের দেখার জন্য এটি সত্যিই ভালো ব্যাপার। তবে তিন দিন পরই আমাদের চ্যাম্পিয়নশিপের ম্যাচ আছে।” ,“সূচির ক্ষেত্রে এটি আরও ভালোভাবে ভাবা যেত। তবে এটি বড় বিষয় নয়...আমরা লিগে শীর্ষে আছি, আমরা খুশি। চ্যাম্পিয়নশিপ জেতা কঠিন, তবে আমরা তা করতে চাই।” ,ইউনাইটেডের সঙ্গে সম্পর্ক ছিন্ন হওয়ার পর মাস দেড়েক দলবিহীন থাকা রোনালদো নতুন ঠিকানা বেছে নেন গত বছরের শেষ দিন। আড়াই বছরের চুক্তিতে যোগ দেন আল নাস্‌রে। সংবাদমাধ্যমের খবর অনুযায়ী, চুক্তির অঙ্কটা ২০ কোটি ইউরোর বেশি। ,ইউরোপীয় ফুটবলের পাঠ চুকিয়ে রোনালদোর সৌদি আরবে পাড়ি জমানোকে কিংবদন্তি পেলের নিউ ইয়র্ক কসমসে যোগ দেওয়ার সঙ্গে তুলনা করেছেন গার্সিয়া। সাবেক রিয়াল মাদ্রিদ তারকা আল নাস্‌রে যোগ দেওয়ার পর থেকে স্বল্প পরিচিত ক্লাবটির ইনস্টাগ্রামে অনুসারির সংখ্যা বেড়ে হয়েছে ১ কোটিরও বেশি।,পিএসজির বিপক্ষে আল হিলাল ও আল নাস্‌রের সম্মিলিত দলের প্রীতি ম্যাচ দিয়ে মুখোমুখি লড়াইয়ে দেখা হতে পারে লিওনেল মেসি ও রোনালদোর।,Copyright © 2022, bdnews24",bn,2023-01-9 09:33:00+06:00
Bdnews24,জামাতুল আনসারের ‘অস্ত্র সরবরাহকারী’সহ গ্রেপ্তার ৩,bangladesh,https://bangla.bdnews24.com/bangladesh/7h31ugvxmk,"নতুন জঙ্গি সংগঠন জামাতুল আনসার ফিল হিন্দাল শারক্বীয়ায় ‘অস্ত্র সরবরাহকারীসহ’ তিনজনকে গ্রেপ্তার করার কথা জানিয়েছে পুলিশের কাউন্টার টেরোরিজম অ্যান্ড ট্রান্সন্যাশনাল ক্রাইম ইউনিট-সিটিটিসি।,তাদের মধ্যে মো. কবীর আহাম্মদ (৫০) নামের একজনকে রোববার রাতে বান্দরবান জেলার নাইক্ষ্যংছড়ি থেকে এবং মো. ইয়াসিন (৪০) ও আব্দুর রহমান ইমরান (২৬) নামের দুজনকে রাজধানীর কদমতলী থেকে গ্রেপ্তার করা হয়।,এ অভিযানে তাদের কাছ থেকে তিনটি দেশীয় পিস্তল, ছয়টি একনলা বন্দুক, ১১ রাউন্ড গুলি, ১৪০ রাউন্ড সিসার তৈরি গুলি, ২ লিটার অ্যাসিড, গান পাউডার, ৩ লিটার অকটেন, ২ কার্টুন ম্যাচ বক্স, ১ কয়েল বৈদ্যুতিক তার, ২ বোতল দাহ্য রাসায়নিক পদার্থ, ২ টি স্প্রে ক্যান, একটি লোহার করাত, টেপ ও সুপার গ্লু, প্রশিক্ষণের পোশাক ও টুপি এবং হাত করাত ও ব্লেড উদ্ধারের কথা জানিয়েছেন সিটিটির প্রধান মো. আসাদুজ্জামান। ,সোমবার দুপুরে ডিএমপির মিডিয়া সেন্টারে এক সংবাদ সম্মেলনে তিনি বলেন, পার্বত্য চট্রগ্রামের দুর্গম পাহাড়ি এলাকা থেকে গত ২১ ডিসেম্বর এ জঙ্গি সংগঠনের সদস্য সাইফুল ইসলাম তুহিন ও মো. নাঈম হোসেনকে গ্রেপ্তার করে সিটিটিসির একটি দল।,“তাদের কাছ থেকে প্রাপ্ত তথ্য ও গোয়েন্দা তথ্যের ভিত্তিতে ওই সংগঠনে অস্ত্র সরবরাহকারী হিসেবে কবির আহাম্মদকে শনাক্ত করা হয়। পরে তাকে বান্দরবান জেলা থেকে গ্রেপ্তার করা হয়। সেখানে তার বিরুদ্ধে বান্দরবানে একটি অস্ত্র মামলা রয়েছে।”,আসাদুজ্জামান বলেন, কবীরকে জিজ্ঞাবাদ করে নাইক্ষ্যাংছড়ি থানার বাইশারী এলাকার দূর্গম পাহাড়ি অঞ্চলে অভিযান চালিয়ে মাটির নিচে লুকানো অবস্থায় দুটি প্লাস্টিকের ড্রাম থেকে অস্ত্র ও গোলাবারূদ উদ্ধার করা হয়।,“প্রাথমিক জিজ্ঞাসাবাদে কবীর জানায়, সে জঙ্গি সংগঠন জামাতুল আনসার ফিল হিন্দাল শারক্বীয়াকে অস্ত্র সরবরাহ করেছিল এবং উদ্ধার অস্ত্রের কিছু অংশও ওই গোষ্ঠীকে সরবরাহ করার পরিকল্পনায় ছিল।”,সিটিটিসি প্রধান বলেন, “জামাতুল আনসার ফিল হিন্দাল শারক্বীয়ার মাস্টার মাইন্ড পলাতক শামিন মাহফুজ দুর্গম পার্বত্য এলাকায় সশস্ত্র প্রশিক্ষণের জন্য বিভিন্ন ধাপে অস্ত্র সংগ্রহ করতে কবীরের সাথে যোগাযোগ করে। কবীরের দেওয়া তথ্যের ভিত্তিতেই ইয়াসিন ও ইমরানকে গ্রেপ্তার করা হয়। তারা ওই নতুন জঙ্গি সংগঠনের সক্রিয় সদস্য এবং পলাতক শামিন মাহফুজের ঘনিষ্ট সহযোগী।”,সংবাদ সম্মেলনে বলা হয়, ইমরানের মাধ্যমে শামিন মাহফুজ বিভিন্ন সময়ে তার ‘সাংগঠনিক আর্থিক লেনদেন’ করাতেন। আর ইয়াসিন সংগঠনের ‘শেল্টার হাউজ এবং নতুন সদস্যদের আবাসনের ব্যবস্থাপনার’ দায়িত্বে ছিলেন।,গ্রেপ্তার তিনজনের বিরুদ্ধে ডেমরা থানায় সন্ত্রাসবিরোধী আইনে একটি মামলা হয়েছে বলে জানান আসাদুজ্জামান।,এক প্রশ্নের জবাবে তিনি বলেন, “কবীর টাকার বিনিময়ে অস্ত্র সরবরাহ করলেও এখন নতুন জঙ্গি সংগঠনের সদস্য। কবীরও রেডিকালাইজড হয়ে গেছে।”,Copyright © 2022, bdnews24",bn,2023-01-9 10:03:00+06:00
Bdnews24,"পটুয়াখালীতে ৩৫ কেজি গাঁজা উদ্ধার, আটক ২",samagrabangladesh,https://bangla.bdnews24.com/samagrabangladesh/dg0fn3tmhm,"পটুয়াখালী বাউফল উপজেলায় ৩৫ কেজি গাঁজাসহ দুই জনকে আটক করেছে পুলিশ।,সোমবার সকাল ৭টার দিকে উপজেলার কারখানা লঞ্চঘাট থেকে গাঁজাগুলো উদ্ধার করা হয় বলে বাউফল থানার ওসি আল মামুন বিডিনিউজ টোয়েন্টিফোর ডটকমকে জানান।,আটকরা হলেন-উপজেলার কনকদিয়া ইউনিয়নের আমীরাবাদ এলাকার নজরুল ইসলাম সরদারের ছেলে লিমন সরদার (২২) ও একই ইউনিয়নের বীরপাশা গ্রামের মমিন হাওলাদরের ছেলে মো. শাকিল হাওলাদার (২১)।,ওসি বলেন, “আমিসহ পুলিশের একটি দল গোপন সংবাদ পেয়ে কারখানা লঞ্চঘাটে অবস্থান নেয়। সেখানে লঞ্চ থেকে গাঁজা ভর্তি ব্যাগ রিসিভ করে অটোরিকশায় ওঠানোর সঙ্গে সঙ্গে তল্লাশি করে ৩৫ কেজি গাঁজা উদ্ধার এবং দুইজনকে আটক করা হয়।” ,উদ্ধার করা গাঁজার আনুমানিক বাজারমূল্য ১৪ লাখ টাকা বলে জানান এ পুলিশ কর্মকর্তা।    ,তিনি বলেন, আটকদের বিরুদ্ধে মামলা দায়েরের প্রস্তুতি চলছে।,Copyright © 2022, bdnews24",bn,2023-01-9 10:25:00+06:00
Bdnews24,"নতুন শিক্ষাক্রম: শিক্ষার্থীরা আগ্রহী, আশাবাদী শিক্ষা বিভাগ (ভিডিওসহ)",news,https://bangla.bdnews24.com/news/wg6qm88o4h,"Copyright © 2022, bdnews24",bn,2023-01-9 10:07:00+06:00
Bdnews24,উজবেকিস্তানকে উড়িয়ে গ্রুপ সেরা বাংলাদেশ,sport,https://bangla.bdnews24.com/sport/2gdx6ghe9g,"ওমানের মাসকটে সোমবার উজবেকিস্তানকে ৬-১ গোলে গুঁড়িয়ে দেয় বাংলাদেশ। দলের জয়ে হ্যাটট্রিক উপহার দেন আমিরুল ইসলাম; জোড়া গোল মোহাম্মদ জয়ের। অন্য গোলটি করেন মোহাম্মদ হাসান।,হংকংকে ৪-০ ব্যবধানে হারিয়ে এই প্রতিযোগিতায় যাত্রা শুরু করা বাংলাদেশ নিজেদের দ্বিতীয় ম্যাচে শ্রীলঙ্কাকে ১৪-০ গোলে উড়িয়ে দিয়েছিল। টানা তিন জয়ে ৯ পয়েন্ট নিয়ে পুল ‘বি’তে সেরা হয়েছে দল। ৬ পয়েন্ট নিয়ে গ্রুপের রানার্সআপ উজবেকিস্তান।,অনূর্ধ্ব-২১ বছর বয়সীদের নিয়ে চলমান এই প্রতিযোগিতায় আগামী বুধবার প্রথম সেমি-ফাইনালে খেলবে বাংলাদেশ।,প্রথম কোয়ার্টারে কেউ পায়নি জালের দেখা। দ্বিতীয় কোয়ার্টারে এগিয়ে যায় উজবেকিস্তান। সপ্তদশ মিনিটে গোল হজমের পর জেগে ওঠে বাংলাদেশ। দুই মিনিটের মধ্যে পেনাল্টি কর্নার থেকে আমিরুল দুইবার লক্ষ্যভেদ করলে ২-১ গোলে এগিয়ে যায় বাংলাদেশ।,পরের দুই অর্ধে উজবেকিস্তান পাত্তাই পায়নি বাংলাদেশের কাছে। ৩২তম মিনিটে হাসানের ফিল্ড গোলে ব্যবধান বাড়ে। এরপর জয় দুইবার জালের দেখা পেলে ম্যাচের পাল্লা ঝুঁকে পড়ে বাংলাদেশের দিকে।,৫৩তম মিনিটে পেনাল্টি কর্নার থেকে হ্যাটট্রিক পূরণের পাশাপাশি উজবেকিস্তানের প্রথম হারের তেতো স্বাদ পাওয়া নিশ্চিত করে দেন আমিরুল।,Copyright © 2022, bdnews24",bn,2023-01-9 10:27:00+06:00
Bdnews24,"কুমিল্লায় বিদেশি পিস্তল ও গুলি উদ্ধার, ২ যুবক গ্রেপ্তার",samagrabangladesh,https://bangla.bdnews24.com/samagrabangladesh/52j05af77a,"কুমিল্লা নগরীতে দুই যুবককে আটকের পর বিদেশি পিস্তল ও গুলি উদ্ধার করেছে পুলিশ।,রোববার রাতে নগরীর শাসনগাছা এলাকা থেকে তাদের আটক করা হয় বলে জেলা পুলিশের গোয়েন্দা শাখার (ডিবি) ওসি রাজেশ বড়ুয়া জানান। ,তিনি বলেন, তাদের বিরুদ্ধে অস্ত্র আইনে মামলা হয়েছে। সেই মামলায় গ্রেপ্তার দেখিয়ে সোমবার দুপুরে দুজনকে আদালতে পাঠানো হয়েছে।,গ্রেপ্তারকৃতরা হলেন, কুমিল্লা আদর্শ সদর উপজেলার শিমপুর গ্রামের আলী হাসান রিয়াদ (২৯) এবং চান্দিনা উপজেলার পরচঙ্গা গ্রামের শামীম হোসেন (২৮)।,ওসি রাজেশ বড়ুয়া বলেন, “গোপন সংবাদের ভিত্তিতে শাসনগাছা মীম হাসপাতালের সামনে থেকে প্রথমে আলী হাসান রিয়াদকে আটক করা হয়। তার দেওয়া তথ্যমতে, তার সহযোগী শামীমকেও একই এলাকা থেকে আটক করে পুলিশ।,“পরে শামীমের বাড়িতে রাখা একটি বিদেশি পিস্তল, দুটি ম্যাগাজিন ও আটটি গুলি উদ্ধার করা হয়।”,Copyright © 2022, bdnews24",bn,2023-01-9 10:15:00+06:00
Bdnews24,নেত্রকোণায় লোকজ মেলা (ভিডিওসহ),news,https://bangla.bdnews24.com/news/cpkwill4eo,"Copyright © 2022, bdnews24",bn,2023-01-9 10:39:00+06:00
Bdnews24,"আদালত থেকে পালিয়েছে আসামি, সাত পুলিশ প্রত্যাহার",ctg,https://bangla.bdnews24.com/ctg/v638tijh7k,"চট্টগ্রাম আদালত থেকে মাদক মামলার এক আসামির পালিয়ে যাওয়ার ঘটনায় এক উপ পরিদর্শকসহ পুলিশের সাত সদস্যকে প্রত্যাহার করা হয়েছে। ,একজন উপ পরিদর্শক (এসআই) ছাড়াও দুজন সহকারী ট্রাফিক উপ পরিদর্শক (এটিএসআই) এবং চার কনস্টেবলকে প্রাথমিকভাবে প্রত্যাহার করা হয়েছে বলে চট্টগ্রাম জেলা পুলিশের অতিরিক্ত সুপার (বিশেষ শাখা) আবু তৈয়ব মো. আরিফ হোসেন জানিয়েছেন। ,তিনি বলেন, সামশুল হক ওরফে বাচ্চু নামের এক আসামি চট্টগ্রাম আদালতের হাজতখানার বাইরে থেকে পালিয়ে যায়। ওই ঘটনার পর এ ব্যবস্থা নেওয়া হয়েছে। ,“সাত পুলিশ সদস্যকে প্রত্যাহার করে জেলা পুলিশ লাইনসে যুক্ত করা হয়েছে। তারা বলছেন, ওই আসামি অসুস্থ বোধ করার কথা বলায় তাকে হাজতখানার বাইরে আনা হয়েছিল।“ ,গত বৃহস্পতিবারের এই ঘটনায় অতিরিক্ত পুলিশ সুপার (ডিবি) মো আসাদুজ্জামানকে প্রধান করে তিন সদস্যের একটি তদন্ত কমিটিও করেছে চট্টগ্রাম জেলা পুলিশ। ,ঘটনা তদন্তে কোনো গাফিলতির প্রমাণ পাওয়া গেলে দায়িত্বরতদের বিরুদ্ধে বিভাগীয় ব্যবস্থা নেওয়া হবে বলে জানান চট্টগ্রাম জেলা পুলিশের অতিরিক্ত সুপার। ,এক হাজার ইয়াবাসহ ৬০ বছর বয়সী বাচ্চুকে গ্রেপ্তার করা হয় গত বুধবার। চট্টগ্রামের চন্দনাইশ উপজেলার গাছবাড়িয়া এলাকায় চেকপোস্ট বসিয়ে তল্লাশি চালানোর সময় একটি বাস থেকে তাকে গ্রেপ্তার করে পুলিশ। বাচ্চুর বাড়ি কুমিল্লা জেলার কোতোয়ালি মডেল থানার ছোটরা গ্রামে। ,মাদকদ্রব্য নিয়ন্ত্রণ আইনের মামলায় বাচ্চুকে বৃহস্পতিবার আদালতে তোলা হলে তাকে কারাগারে পাঠানোর আদেশ দেন বিচারক। এরপর বাচ্চুকে আদালতের হাজতখানায় রাখা হয়। ,ওইদিন সন্ধ্যায় হাজতখানা থেকে বাচ্চুকে অন্য আসামিদের সাথে কারাগারে পাঠানোর প্রস্তুতির এক ফাঁকে সে পালিয়ে যায় বলে আরিফ হোসেন জানান।,আসামির পালিয়ে যাওয়ার ঘটনায় শুক্রবার চট্টগ্রাম নগরীর কোতোয়ালি থানায় আদালত পরিদর্শক জাকের হোসাইন মাহমুদ বাদী হয়ে মামলা করেন। ওই মামলায় বাচ্চুকে একমাত্র আসামি করা হয়, তবে এখন পর্যন্ত তার কোনো হদিস পাওয়া যায়নি।,Copyright © 2022, bdnews24",bn,2023-01-9 10:42:00+06:00
Bdnews24,২৫ জানুয়ারি থেকে পল্লবী স্টেশনেও থামবে মেট্রো ট্রেন,bangladesh,https://bangla.bdnews24.com/bangladesh/rv2yfjc4sz,"আগামী ২৫ জানুয়ারি থেকে রাজধানীর পল্লবী স্টেশনেও থামবে মেট্রোরেল। এমআরটি লাইন-৬ এর পল্লবী স্টেশনটি সবার জন্য খুলে দেওয়া হবে সেদিন।,সোমবার ঢাকার ইস্কাটনে মেট্রোরেল বাস্তবায়নকারী ঢাকা ম্যাস ট্রানজিট কোম্পানি লিমিটেডের (ডিএমটিসিএল) ব্যবস্থাপনা পরিচালক এম এ এন ছিদ্দিক ব্রিফিংয়ে এ তথ্য জানান।,তিনি বলেন, আপাতত সকাল সাড়ে ৮টা থেকে চার ঘণ্টা আগারগাঁও থেকে উত্তরা উত্তর স্টেশন পর্যন্ত চলাচল করছে মেট্রো ট্রেন। যাত্রীদের অভ্যস্থতা বাড়লে পর্যায়ক্রমে স্টেশনের সংখ্যা আরও বাড়ানো হবে। এভাবে ২৬ মার্চের মধ্যে ওই পথের সব স্টেশন খুলে দেওয়ার পরিকল্পনা করা হয়েছে।,ঢাকা শহরের চিরচেনা যানজট এড়াতে সাড়ে ছয় বছর আগে উত্তরায় দেশের প্রথম মেট্রোরেলের নির্মাণযজ্ঞ শুরু হয়েছিল। গত ২৮ ডিসেম্বর এই মেট্রোরেল উদ্বোধন করেন প্রধানমন্ত্রী শেখ হাসিনা।,উদ্বোধনের পরদিন থেকে জনসাধারণের জন্য উন্মুক্ত করে দেওয়া হয় মেট্রোরেল। প্রথমে আগারগাঁও থেকে উত্তরা উত্তর স্টেশন পর্যন্ত সরাসরি ট্রেন চলাচল শুরু হয়। মাঝে আরও সাতটি স্টেশন থাকলে এখন সেখানে ট্রেন থামছে না।,২৫ জানুয়ারি পল্লবী স্টেশনে যাত্রাবিরতি করবে ট্রেন। এরপর উত্তরা সেন্টার, উত্তরা সাউথ, মিরপুর-১১, মিরপুর-১০, কাজীপাড়া ও শেওড়াপাড়া স্টোশনেও থামবে ট্রেন।  ,জাপানের আর্থিক ও কারিগরি সহযোগিতায় উত্তরার দিয়াবাড়ি থেকে কমলাপুর পর্যন্ত ২১ দশমিক ২৬ কিলোমিটার মেট্রোরেল নির্মাণের এ প্রকল্প বাস্তবায়ন করছে সরকার। সব ঠিক থাকলে আগামী বছরের ডিসেম্বর নাগাদ এই ট্রেন ধরেই উত্তরা থেকে মতিঝিল পর্যন্ত যাতায়াত করা যাবে ৪০ মিনিট সময়ে। আর ২০২৫ সালের জুন মাসে কমলাপুর পর্যন্ত অংশের কাজ শেষ করার পরিকল্পনা নিয়েছে ডিএমটিসিএল।,এম এ এন ছিদ্দিক জানান, চলতি মাসের শেষ সপ্তাহে এমআরটি-১ লাইনের কাজের উদ্বোধন করা হবে। প্রধানমন্ত্রী শেখ হাসিনার সুবিধা অনুযায়ী তারিখ চূড়ান্ত করা হবে। এটি হবে দেশের প্রথম পাতাল রেল।,ডিএমটিসিএল এমডি জানান, মেট্রো ট্রেন চালু হওয়ার পর ৮ জানুয়ারি পর্যন্ত ১০ দিনে ৯০ হাজার যাত্রী পরিবহন করে ৮৮ লাখ টাকা আয় হয়েছে। এর মধ্যে এমআরটি পাস বিক্রির অর্থও রয়েছে।,“মেট্রো রেল ট্যুরিস্ট স্পটের মত হয়ে যাওয়ায় সিঙ্গেল জার্নির টিকেট বেশি বিক্রি হচ্ছে। এ কারণে ট্রেন ছাড়ার আধা ঘণ্টা আগে স্টেশনের গেইট খোলা হবে। আবার শেষের দিকে আধা ঘণ্টা আগে প্রবেশ গেইট বন্ধ করা হবে।,বিফ্রিংয়ের সময় ডিএমটিসিএল এমডি সাংবাদিকদের সামনে মেট্রোরেল পরিচালনায় ব্যয়ের তথ্য তুলে ধরেন।,তিনি জানান, উত্তরা থেকে মতিঝিল পর্যন্ত পরিচালন, ব্যবস্থাপনা ও আনুষঙ্গিক সব ব্যয় মিলে বছরে হাজার কোটি টাকা লাগতে পারে বলে আনুমানিক হিসাব করা হয়েছে।,এ ব্যয় মেটাতে দৈনিক প্রায় তিন কোটি টাকা করে আয় করতে হবে। এ পরিমাণ অর্থ আয় হলে লাভজনকভাবে মেট্রোরেল পরিচালনা করা যাবে বলে জানান তিনি।,তবে এখন মেট্রোরেল পরিচালনা ব্যয়ের ‘সিড মানি’ হিসেবে এক বছরের জন্য অর্থ মন্ত্রণালয়ের কাছ থেকে এক হাজার কোটি টাকা চাওয়া হয়েছে বলে জানান তিনি।,ডিএমটিসিএল এমডি বলেন, এ প্রকল্পের জন্য যে ঋণ নেওয়া হয়েছে সেটা এ প্রকল্পের আয় থেকেই পরিশোধ করতে হবে।,আরেক প্রশ্নে তিনি জানান, সব স্টেশনের জন্যই জনবল প্রস্তুত করা হচ্ছে। প্রয়োজন অনুযায়ী বিভিন্ন স্তরে তাদের প্রশিক্ষণ দেওয়া হচ্ছে।,এদিকে মেট্রো ট্রেনের ২০ ও ২১তম সেট এসে পৌঁছেছে জানিয়ে তিনি বলেন, আগামী জুনের মধ্যে বাকিগুলোও এসে পৌঁছাবে।,Copyright © 2022, bdnews24",bn,2023-01-9 10:32:00+06:00
Bdnews24,আন্তর্জাতিক ক্রিকেটকে বিদায় বললেন প্রিটোরিয়াস,cricket,https://bangla.bdnews24.com/cricket/zypgn2yqsl,"ক্রিকেট দক্ষিণ আফ্রিকার (সিএসএ) বিবৃতিতে সোমবার অবসরের সিদ্ধান্ত জানান ৩৩ বছর বয়সী এই ক্রিকেটার।,“আমার ক্যারিয়ারের বাকি সময়ের জন্য মনোযোগ টি-টোয়েন্টি ও অন্য সংক্ষিপ্ত সংস্করণে সরিয়ে নিচ্ছি আমি। ফ্রি এজেন্ট হলে সংক্ষিপ্ত সংস্করণে সেরা খেলোয়াড় হওয়ার লক্ষ্য অর্জন সহজ হবে। আমার ক্যারিয়ার ও পারিবারিক জীবনে ভালো ভারসাম্যও আসবে।”,দক্ষিণ আফ্রিকার হয়ে প্রিটোরিয়াস খেলেছেন ৩০ টি-টোয়েন্টি, ২৭ ওয়ানডে ও তিন টেস্ট। সব মিলিয়ে উইকেট নিয়েছেন ৭৭টি। খেলেছেন একটি করে ওয়ানডে ও টি-টোয়েন্টি বিশ্বকাপ।,টি-টোয়েন্টিতে দক্ষিণ আফ্রিকার হয়ে সেরা বোলিংয়ের রেকর্ড তার। ২০২১ সালের ফেব্রুয়ারিতে লাহোরে পাকিস্তানের বিপক্ষে ১৭ রান দিয়ে নিয়েছিলেন ৫ উইকেট।,এই সংস্করণে প্রিটোরিয়াসের ব্যাটিং স্ট্রাইক রেট ১৬৪। ২০১৯ সালে জোহানেসবার্গে শ্রীলঙ্কার বিপক্ষে খেলেছিলেন ৪২ বলে অপরাজিত ৭৭ রানের বিধ্বংসী ইনিংস। ২০২২-২৩ মৌসুমে বোর্ডের কেন্দ্রীয় চুক্তিতে থাকা ১৬ ক্রিকেটারের একজন তিনি।,আইপিএলে প্রিটোরিয়াস খেলেছেন সুন্নাই সুপার কিংসের হয়ে। ইংল্যান্ডের একশ বলের প্রতিযোগিতা ‘দা হান্ড্রেড’-এ খেলেছেন ওয়েলস ফায়ারের হয়ে, ক্যারিবিয়ান প্রিমিয়ার লিগে সেন্ট কিটস অ্যান্ড নেভিস প্যাট্রিয়টসের জার্সিতে। দক্ষিণ আফ্রিকায় আসন্ন এসএ টি-টোয়েন্টির জন্য প্রায় আড়াই লাখ ডলারে তাকে দলে নিয়েছে ডারবান সুপার জায়ান্টস।  ,গত টি-টোয়েন্টি বিশ্বকাপের জন্য দক্ষিণ আফ্রিকার প্রথম পছন্দের অলরাউন্ডার ছিলেন প্রিটোরিয়াস। কিন্তু টুর্নামেন্ট শুরুর আগে আঙুলে চোট পেয়ে তিনি ছিটকে যান। তারপর থেকে সাদা বলের দলে জায়গা হারান মার্কো ইয়ানসেনের কাছে।,২০২১ সালের টি-টোয়েন্টি বিশ্বকাপে ডেথ ওভারে দারুণ বোলিংয়ে নজর কাড়েন তিনি। টুর্নামেন্ট শেষ করেন ৯ উইকেট নিয়ে, স্ট্রাইক রেট ছিল ৯.৭।,দক্ষিণ আফ্রিকার হয়ে প্রিটোরিয়াসের অভিষেক হয় ২০১৬ সালে, আয়ারল্যান্ডের বিপক্ষে ওয়ানডে দিয়ে। ব্যাট হাতে দ্বিতীয় ইনিংসে করেন প্রথম ফিফটি।২০১৯ সালে আন্তর্জাতিক ক্রিকেটের পাঠ চুকিয়ে ইংলিশ কাউন্টি দল নটিংহ্যামশায়ারের হয়ে কলপ্যাক চুক্তি করার কাছাকাছি চলে গিয়েছিলেন তিনি। তবে বোর্ডের তখনকার ক্রিকেট পরিচালক ও সাবেক অধিনায়ক গ্রায়েম স্মিথ তাকে জাতীয় দলের চুক্তিতে নিতে রাজি করান। ওই বছরের শেষ দিকে হয় তার টেস্ট অভিষেক।  ,আগামী আট মাস প্রিটোরিয়াসের জন্য বেশ ব্যস্ত ক্রিকেট সূচি থাকবে। এসএ টি-টোয়েন্টি চলবে ১১ ফেব্রুয়ারি পর্যন্ত। মার্চের মাঝামাঝি আইপিএল শুরু হয়ে শেষ হবে মে মাসে। অগাস্টে শুরু হবে ‘দা হান্ড্রেড।’,আগামী অক্টোবরে ভারতে অনুষ্ঠেয় ওয়ানডে বিশ্বকাপের আগে ঘরের মাঠে ইংল্যান্ড, ওয়েস্ট ইন্ডিজ, নেদারল্যান্ডস ও অস্ট্রেলিয়ার বিপক্ষে সিরিজ খেলবে দক্ষিণ আফ্রিকা।,Copyright © 2022, bdnews24",bn,2023-01-9 10:33:00+06:00
Bdnews24,"সিলেটে একদিনে ৩০ জনকে কুকুরের কামড়, ভ্যাকসিন সঙ্কট ",samagrabangladesh,https://bangla.bdnews24.com/samagrabangladesh/l7zophpfcw,"সিলেটের ফেঞ্চুগঞ্জ উপজেলার দুই ইউনিয়নে একদিনে পাগলা কুকুরের কামড়ে ৩০ জন আহত হয়েছেন। কিন্তু উপজেলা হাসপাতালে  জলাতঙ্কের ভ্যাকসিন না থাকায় বিপাকে পড়েন তারা।,ফেঞ্চুগঞ্জ উপজেলা পরিষদের চেয়ারম্যান বীর মুক্তিযোদ্ধা নুরুল ইসলাম বিডিনিউজ টোয়েন্টিফোর ডটকমকে জানান, রোববার সকাল থেকে সন্ধ্যা পর্যন্ত একের পর এক মানুষকে পাগলা কুকুর কামড় দেওয়ায় আতঙ্ক ছড়িয়ে পড়েছে।,উপজেলার ঘিলাছড়া ইউনিয়নের গাজীপুর, কোরবানপুর, আশিঘর গ্রাম ও পাশ্ববর্তী মাইজগাঁও ইউনিয়নের শরীফগঞ্জ, মাইজগাঁও গ্রামে এ ঘটনা ঘটে।,তিনি বলেন, “পরে ওইদিন সন্ধ্যায় লোকজন বিয়ালীবাজারে কুকুরটিকে খুঁজে বের করে লাঠি দিয়ে পিটিয়ে মেরে ফেলেন।’’,আহতদের উপজেলা স্বাস্থ্য কমপ্লেক্সে ভর্তি কর হয়। কিন্তু সেখানে জলাতঙ্কের ভ্যাকসিন না থাকায় বিপাকে পড়েন তারা।,বাধ্য হয়ে আক্রান্তরা স্থানীয় ওষুধের দোকান থেকে ভ্যাকসিন কিনেছেন। ,উপজেলার কায়স্থ গ্রামের শাহিন মিয়া জানান, সকালে স্কুলে যাওয়ার পথে ছয় বছরের তার ছেলে সাকিবকে পাগলা কুকুর কামড় দেয়। পরে তাকে উপজেলা হাসপাতালে নিয়ে যায়। সেখানে ডাক্তার ভ্যাকসিন একটি ফার্মেসি থেকে কেনার জন্য লিখে দেন। ,তিনি বলেন, “আমার সঙ্গে টাকা না থাকায় আমার পরিচিত একটি ফার্মেমি থেকে বাকিতে ১ হাজার ৫০ টাকার একটি ভ্যাকসিন নিয়ে আসি। ডাক্তার বলেছেন প্রথম দিনে দুটি ভ্যাকসিন দেওয়ার জন্য। আমি গরীব মানুষ, এত খরচ করার সামর্থ্য আমার নেই।’’,উপজেলা স্বাস্থ্য কমপ্লেক্সের মেডিকেল অফিসার ডা. সাব্বির আহমদ বলেন, রোববার সকাল থেকে রাত পর্যন্ত কুকুরের কামড়ে আহত ৩০ জন চিকিৎসা নিতে হাসপাতালে আসেন। তারা উপজেলার ঘিলাছড়া ও মাইজগাঁও ইউনিয়নের বাসিন্দা।,ফেঞ্চুগঞ্জ উপজেলা স্বাস্থ্য ও পরিবার পরিকল্পনা কর্মকর্তা কামরুজ্জামান জানান, উপজেলা পর্যায়ে স্বাস্থ্য কমপ্লেক্সে জলাতঙ্ক,রোগ প্রতিরোধের ভ্যাকসিন বরাদ্দ থাকে না। কুকুরের কামড়ের শিকার ব্যক্তিদের চিকিৎসা দেওয়া হয়েছে।,Copyright © 2022, bdnews24",bn,2023-01-9 10:54:00+06:00
Bdnews24,,media_bn,https://bangla.bdnews24.com/media_bn/image/nkdsn6n92e,"Copyright © 2022, bdnews24",bn,2023-01-9 10:59:00+06:00
Bdnews24,বাগেরহাটে হয়ে গেল শিশু সাংবাদিকতার ফলোআপ কর্মশালা (ভিডিওসহ),news,https://bangla.bdnews24.com/news/hkle3z7seo,"Copyright © 2022, bdnews24",bn,2023-01-9 11:06:00+06:00
Bdnews24,২০২২-এ একশর বেশি ফ্লাইট মাস্কের প্রাইভেট জেটে,tech,https://bangla.bdnews24.com/tech/0p1pcnojy8,"২০২২ সালে একশ ৩০টিরও বেশি ফ্লাইট সম্পন্ন হয়েছে টুইটার ও টেসলা প্রধান ইলন মাস্কের ব্যক্তিগত প্লেনে। বিষয়টি উঠে এসেছে ফ্লোরিডার এক শিক্ষার্থীর ‘ট্র্যাকার ডেটা’র হিসাবে।,জনপ্রিয় এই ধনকুবেরের আকাশপথের গতিবিধি পর্যবেক্ষণে টুইটারে বেশ কিছু সংখ্যক বট অ্যাকাউন্ট তৈরি করেন ২০ বছর বয়সী কম্পিউটার প্রোগ্রামার জ্যাক সুইনি। ,মাস্ক মালিকানাধীন ‘গালফস্ট্রিম জি৬৫০ইআর’ মডেলের এই জেটের বিভিন্ন উন্মুক্ত ডেটা ব্যবহার করে তিনি দেখতে পান, বিমানে সবচেয়ে সংক্ষিপ্ত ফ্লাইটের দৈর্ঘ্য ছিল কেবল ছয় মিনিট। আর সবচেয়ে দীর্ঘ ফ্লাইটটি ছিল ১২ ঘণ্টার।,ট্র্যাকারের তথ্য অনুযায়ী, এই প্লেনটি একশ ৩৪টি ফ্লাইট সম্পন্ন করেছে। আর সর্বমোট এক হাজার নয়শ টন কার্বন ডাই অক্সাইড নিঃসরণের পাশাপাশি এর জ্বালানির পেছনে খরচ হয়েছে প্রায় ১১ লাখ ডলারের মতো। তবে, সব ফ্লাইটেই মাস্ক ভ্রমণ করেছেন কি না, সেটি তথ্যে উঠে আসেনি।,ফ্রান্স, ব্রাজিল, গ্রিস, ইতালি, জার্মানি ও যুক্তরাজ্য’সহ বেশ কয়েকটি দেশ সফর করেছে এই প্লেন। আর এই ট্র্যাকার থেকে ইঙ্গিত মিলেছে, কাতারে অনুষ্ঠিত ফুটবল বিশ্বকাপে যোগ দিতেও মাস্ক সম্ভবত এটি ব্যবহার করেছেন।,মার্কিন এই ধনকুবেরকে টুর্নামেন্টের ফাইনাল ম্যাচে দেখা গেছে। পাশাপাশি, টুইটারে খেলার বিভিন্ন আপডেটও পোস্ট করেন তিনি।,সুইনির ভাষ্যমতে, টেক্সাসের শহর অস্টিন ও ব্রাউন্সভিলের পাশাপাশি ক্যালিফোর্নিয়ার লস অ্যাঞ্জেলেসও এই প্লেনের সবচেয়ে সাধারণ গন্তব্য।,ডিসেম্বরে মাস্ক বলেন, নিজের গতিবিধি সম্পর্কে বিস্তারিত তথ্য করায় তিনি সুইনির বিরুদ্ধে আইনি পদক্ষেপ নেবেন। আর নিজের ‘সন্তানদের নিরাপত্তার’ বিষয়টিকে এর কারণ হিসেবে উল্লেখ করেন তিনি।,এই ঘটনার পর ২০২০ সালে মাস্কের ব্যক্তিগত প্লেনের গতিবিধি পর্যবেক্ষণে সুইনির তৈরি করা ‘@Elonjet’ নামের অ্যাকাউন্টে নিষেধাজ্ঞা দেয় টুইটার।,“গত রাতে, এক উন্মাদ ‘লিল এক্স’ (মার্কিন র‍্যাপার)-কে বহন করা একটি গাড়ির পিছু নেয় (এই ভেবে যে, এটা আমি)। পরবর্তীতে, ওই গাড়ি আটকে তারা পালিয়ে যায়। সুইনি ও আমার পরিবারের ক্ষতি করতে চাওয়া বিভিন্ন সংস্থার বিরুদ্ধে আইনি ব্যবস্থা নেওয়া হবে।” --টুইট করেন মাস্ক।,“কোনো অ্যাকাউন্ট ‘রিয়েল-টাইম লোকেশন’ ডক্সিংয়ের সঙ্গে সম্পৃক্ত থাকলে সেটি নিষিদ্ধ করা হবে। কারণ, এটি শারীরিক নিরাপত্তার লঙ্ঘন। এর মধ্যে রয়েছে সেইসব সাইট, যারা রিয়েল-টাইম লোকেশনের তথ্য পোস্ট করে।”,তবে, সামান্য বিলম্বের ভিত্তিতে কারও লোকেশন পোস্ট করা নিয়ে মাস্কের কোনো সমস্যা নেই। কারণ এটি তখন আর ‘নিরাপত্তাজনিত সমস্যা’ হিসেবে বিবেচিত হয় না।,সুইনির ‘@ElonJet’ নামের অ্যাকাউন্টটি সাময়িকভাবে ফিরিয়ে দেওয়া হলেও ডিসেম্বরে টুইটারের ‘ডক্সিং’ সংশ্লিষ্ট নীতিমালায় পরিবর্তন এনে এতে পুনরায় নিষেধাজ্ঞা দেয় সামাজিক প্ল্যাটফর্মটি।,“টুইটারে কোনো ব্যক্তির লাইভ লোকেশন শেয়ার করলে, তার শারীরিক ক্ষতির ঝুঁকি বেড়ে যায়। ভবিষ্যতে এই ধরনের তথ্য শেয়ার করা টুইটগুলো আমরা সরিয়ে ফেলব। আর অন্যের লাইভ লোকেশন শেয়ারের জন্য তৈরি করা বিভিন্ন অ্যাকাউন্টেও নিষেধাজ্ঞা আসবে।” --লিখেছে টুইটারের নিরাপত্তা বিভাগ।,‘@ElonJet’ নামের অ্যাকাউন্টে নিষেধাজ্ঞা দেওয়ার পর ‘@ElonJetNextDay’ নামে আরেকটি টুইটার অ্যাকাউন্ট তৈরি করেছেন সুইনি। তবে, এতে মাস্কের ফ্লাইট সম্পর্কিত বিভিন্ন তথ্য ঘটনা ঘটার ২৪ ঘণ্টা পর পোস্ট করা হয় বলে প্রতিবেদনে উল্লেখ করেছে ব্রিটিশ সংবাদমাধ্যম ‘দ্য ইন্ডিপেন্ডেন্ট’।,Copyright © 2022, bdnews24",bn,2023-01-9 11:13:00+06:00
Bdnews24,নাট্যমের ‘দমের মাদার’ মঙ্গলবার,glitz,https://bangla.bdnews24.com/glitz/lggh36i1e6,"জাতীয় নাট্যশালার এক্সপেরিমেন্টাল থিয়েটার মিলনায়তনে মঞ্চস্থ হতে যাচ্ছে নাট্যম রেপার্টরি প্রযোজিত নাটক ‘দমের মাদার’।,মঙ্গলবার সন্ধ্যা ৭টায় নাটকটির ৬০তম মঞ্চায়ন হবে বলে বলে জানিয়েছে নাট্যম। সাধনা আহমেদ রচিত নাটকটি নির্দেশনা দিয়েছেন আইরিন পারভীন লোপা। ,মাদারপীরের এক ভক্ত সম্প্রদায়কে ঘিরে নাট্যকের গল্প গড়ে উঠেছে। ‘আংশিক সত্য’ একটি ঘটনা নিয়ে নাট্যকার লোক আঙ্গিক রীতিতে নাটকটি রচনা করেছেন, কিন্তু পরিবেশনার ক্ষেত্রে নির্দেশক লোকআঙ্গিক থেকে সরে এসেছেন।,‘দমের মাদার’ নাটকে নাট্যকার জীবনের একটি নিগূঢ় সত্যকে অনুসন্ধান করেছেন, তার সাথে তাল মিলিয়ে নিদের্শক কুশীলবদের নিয়ে নাটকের প্রতিটি ছত্রে সেই সত্যের সন্ধান করেছেন। ,নাটকটিতে অভিনয় করছেন শিশির রহমান, পারভীন পারু, শামীমা আক্তার মুক্তা, শুভাশীষ দত্ত তন্ময়, ফজলে রাব্বি সুকর্ণ, জান্নাতুল ফেরদৌস, তারক নাথ দাস, তাহমিনা খাতুন, অমিতাভ রাজীব, ইভানা মেঘলা, মনোহর চন্দ্র দাশ, মো. শরিফুল ইসলাম মামুন, শাকিল আহমেদসহ অনেকে।,যন্ত্রীদলে রয়েছেন- পরিমল মজুমদার, শিশির রহমান, বিমল দাশ। এছাড়া দৃশ্য ও আলো পরিকল্পনা করেছেন জুনায়েদ ইউসুফ। ,সংগীত পরিকল্পনা করেছেন পরিমল মজুমদার, সুর ও সংগীত প্রয়োগে রয়েছেন শিশির রহমান।,Copyright © 2022, bdnews24",bn,2023-01-9 11:04:00+06:00
Bdnews24,ক্যালিফোর্নিয়ায় প্রাকৃতিক দুর্যোগে ১২ মৃত্যু,world,https://bangla.bdnews24.com/world/3dc642y28h,"যুক্তরাষ্ট্রের ক্যালিফোর্নিয়ায় গত ১০ দিনে প্রবল ঝড় ও ব্যাপক বৃষ্টিপাতে অন্তত ১২ জনের মৃত্যু হয়েছে এবং চার লাখের বেশি বাড়ি ও ব্যবসা প্রতিষ্ঠান বিদ্যুৎবিহীন হয়ে পড়েছে।, অঙ্গরাজ্যটি আরও তীব্র প্রাকৃতিক দুর্যোগ মোকাবেলার জন্য রোববার প্রস্তুতি নিচ্ছিল বলে জানিয়েছে বার্তা সংস্থা রয়টার্স।,যুক্তরাষ্ট্রের জাতীয় আবহাওয়া বিভাগের আবহাওয়াবিদরা সতর্ক করে বলেছেন, ক্যালিফোর্নিয়ার উত্তর ও মধ্যাঞ্চল এখনও ঘূর্ণিঝড়ের ‘অবিরাম মিছিলের’ পথে রয়েছে আর সপ্তাহের মাঝামাঝি পর্যন্ত এ পরিস্থিতি বজায় থাকবে। ,মহাসাগর থেকে আসা ঘন জলীয়বাষ্পের বায়ুবাহিত একটি ব্যাপক স্রোত যাকে ‘বায়ুমণ্ডলীয় নদী’ বলা হচ্ছে এবং বোম্ব সাইক্লোন নামে পরিচিত ঘূর্ণিঝড়ের শক্তিসম্পন্ন নিম্নচাপ চক্র একসঙ্গে সক্রিয় থাকার ফলে গত সপ্তাহজুড়ে ক্যালিফোর্নিয়ায় ধ্বংসাত্মক বন্যা ও রেকর্ড তুষারপাত হয়।  ,সর্বশেষ ঝড়গুলোকে জলবায়ু পরিবর্তনের ফলে উষ্ণ হয়ে ওঠা সাগর ও বায়ুমন্ডলীয় তাপমাত্রার ফলাফল হিসেবে দেখা হচ্ছে।  ,এক সংবাদ সম্মেলনে ক্যালিফোর্নিয়ার প্রাকৃতিক সম্পদ মন্ত্রী ওয়েড ক্রোফুট বলেছেন, “জলবায়ু পরিবর্তনের কারণে ঝড়গুলো অতিরিক্ত শক্তিসম্পন্ন হচ্ছে।”,ব্যাপক প্লাবন সত্ত্বেও যুক্তরাষ্ট্রের পশ্চিমাঞ্চলগুলো দুই দশক ধরে খরায় ভুগছে। জলবায়ু পরিবর্তনের ফলে তীব্র গরম, খরা ও বন্যা দেখা দিলেও বিশেষজ্ঞরা বলছেন, ভূগর্ভস্থ ও অন্যান্য জলাধারগুলোর ফের পরিপূর্ণ করতে বৃষ্টিবহুল বেশ কয়েকটি বছর দরকার।,এক সংবাদ সম্মেলনে ক্যালিফোর্নিয়ার গভর্নর গ্যাভিন নিউজম জানান, গত ১০ দিনে আবহাওয়াজনিত বিভিন্ন ঘটনায় অন্তত ১২ জনের মৃত্যু হয়েছে।,সংবাদ সম্মেলনে অঙ্গরাজ্যটির কর্মকর্তারা জানান, স্থানীয় সময় রোববার বিকাল পর্যন্ত ক্যালিফোর্নিয়ার প্রায় চার লাখ ২৪ হাজার বাড়ি ও ব্যবসা প্রতিষ্ঠান বিদ্যুৎবিহীন ছিল।,আরেকটি ঝড় সোমবার আঘাত হানবে বলে অনুমান করা হচ্ছে আর আরেকটি বায়ুমণ্ডলীয় নদী (চলতি ঋতুর ষষ্ঠটি) চলতি সপ্তাহের পরের দিকে হানা দেবে বলে কর্মকর্তারা জানিয়েছেন।,“এর সবচেয়ে খারাপ পরিণতি সামনে দেখবো বলে ধারণা করছি আমরা,” বলেছেন নিউজম।,চলতি সপ্তাহের পরবর্তী ঝড়টি আরও বন্যার হুমকি বয়ে আনতে পারে বলে সতর্ক করেছে জাতীয় আবহাওয়া বিভাগ। মঙ্গলবারের মধ্যে সিয়েরা নেভাদা পর্বতমালায় দেড় মিটার পর্যন্ত তুষারপাত হতে পারে বলে জানিয়েছে তারা।,এসব পরিস্থিতি সামনে রেখে বুধবার জরুরি অবস্থা জারি করেছেন গভর্নর নিউজম।,Copyright © 2022, bdnews24",bn,2023-01-9 11:09:00+06:00
Bdnews24,"অবশেষে সীমান্তের হাকর নদী খনন শুরু, উচ্ছ্বসিত বেনাপোলবাসী",samagrabangladesh,https://bangla.bdnews24.com/samagrabangladesh/98n7fulalc,"দীর্ঘ প্রতীক্ষার পর যশোরের সীমান্তবর্তী হাকর নদীর খনন কাজ শুরু করেছে পানি উন্নয়ন বোর্ড; এতে বেনাপোলবাসী উচ্ছ্বাস প্রকাশ করেছেন।,সোমবার সকাল থেকে খনন কাজ শুরু হয়েছে বলে পাউবো যশোরের উপ-সহকারী প্রকৌশলী সাইদুর রহমান জানান।,তিনি বলেন, “প্রাথমিকভাবে বেনাপোলের সাদিপুর চেকপোস্ট থেকে নারায়ণপুর পর্যন্ত পাঁচ কিলোমিটার খনন করা হবে। ২২ কিলোমিটার দীর্ঘ কোদলা নদীর বাকি অংশ পরবর্তী সময়ে ধাপে ধাপে খনন করে বিভিন্ন বিলের সঙ্গে সংযোগ পুনঃস্থাপন করা হবে।”,যশোরের সীমান্তবর্তী শার্শা উপজেলার বেনাপোলের সাদিপুর গ্রামে ভারত-বাংলাদেশ সীমান্তের ১৮ নম্বর সীমানা পিলার এলাকা দিয়ে হাকর নদী বাংলাদেশে ঢুকেছে। ,উপজেলার বড়আঁচড়া, ছোটআঁচড়া, ভবারবেড়, বেনাপোল ও নারায়ণপুর মৌজার মধ্য দিয়ে রঘুনাথপুরের কোদলা নদী হয়ে বেতনা নদীর সঙ্গে মিশে গেছে এ নদী।,স্থানীয়রা প্রত্যাশা করছেন, নদীটি খনন হলে তারা বন্যার প্রকোপ থেকে রক্ষা পাবেন এবং একে দখল করে গড়ে উঠা ভবন, মাছের ঘের, পুকুরসহ নানা স্থাপনাও এ সময় উচ্ছেদ করে নদীর স্বাভাবিক গতি-প্রবাহ ফিরিয়ে আনা হবে।,বেনাপোল পৌরসভার প্রকৌশলী আবু সাইদ বলেন, “পৌরবাসীর দীর্ঘ দিনের দাবির মুখে হাকর নদী খনন শুরু হয়েছে। কয়েকটি ধাপে খনন কাজ শেষ হবে। নদীর ধারে গাছ লাগানোসহ ওভারব্রিজ করার পরিকল্পনা রয়েছে। এতে সুন্দর ও মনোরম পরিবেশ ফিরে পাবে স্থলবন্দরবাসী।”,তিনি আরও বলেন, এখনও কোনো উচ্ছেদ কার্যক্রম চালানো হয়নি। খনন কাজের প্রয়োজনে তা চালানো হবে। অনেকেই জমি রেকর্ড করে নিয়েছেন। সেক্ষেত্রে আইন অনুযায়ী ব্যবস্থা নেওয়া হবে।,যেহেতু নদীটি দখল করে অনেক প্রভাবশালী স্থাপনা তৈরি করেছেন ফলে খনন কাজের সময় তারা বাধা দিতে পারে বলে আশঙ্কা করা হচ্ছে।,তবে এখন পর্যন্ত কোনো বাধা আসেনি বলে জানিয়েছেন পাউবোর প্রকৌলশী সাইদুর রহমান। তিনি বলেন, আদালতের নির্দেশনা অনুযায়ী খনন কাজ চলছে। খনন শুরুর আগে রেকর্ড অনুসরণ করা হচ্ছে। এখনও তেমন কোনো বাধা আসেনি।,হাকর নদী দখলমুক্ত করা ও খননের উদ্যোগকে সাধুবাদ জানিয়েছেন বেনাপোল পৌর আওয়ামী লীগের সহসভাপতি আলীকদর সাগর।,তিনি বিডিনিউজ টোয়েন্টিফোর ডটকমকে বলেন, “ভারতের পেট্রাপোলে বাংলাদেশে প্রবেশমুখে বেড়িবাঁধ দিয়ে নদীর পানি চলাচল নিয়ন্ত্রণে রাখা হয়েছে। কিন্তু প্রতি বছর বর্ষাকালে পানির চাপে বাঁধ খুলে দিলে বেনাপোল সীমান্তে বন্যার সৃষ্টি হয়। খনন হলে মানুষ বন্যা থেকে রক্ষা পাবে।”,বেনাপোল পৌর আওয়ামী লীগের যুগ্ম সাধারণ সম্পাদক সাদিপুর গ্রামের আরিফুজ্জামান ভাদু বলেন, আন্তঃসীমান্ত নদীটি দখলদারদের কারণে নাব্যতা হারিয়েছে। এতে পানি নিষ্কাশন ব্যবস্থা না থাকায় প্রতিবছর শার্শা উপজেলার বিস্তীর্ণ এলাকা প্লাবিত হয়ে ফসলের ব্যাপক ক্ষতি হয়।,“নদী দখলমুক্ত করতে বিভিন্ন সময় আমরা আন্দোলন-সংগ্রাম করেছি। সরকার খননের উদ্যোগ গ্রহণ করায় আমরা আনন্দিত।”,স্থানীয়রা জানান, ১৯৫৫ সালের পর থেকে হাকর নদী দুই তীরের প্রভাবশালীরা দখল শুরু করে। ভূমি কর্মকর্তাদের যোগসাজসে ১৯৬২ সালের পর নদী অধিকাংশই দখল হয়ে যায়। অনেক সময় চেষ্টা করেও সেটি দখলমুক্ত করা যায়নি।,ভারত সীমান্ত থেকে বেনাপোল পৌর ভবন পর্যন্ত হাকর নদীকে দখলমুক্ত করে পৌরবাসীর জন্য একটি সরোবর (লেক) তৈরির পরিকল্পনা করেছিলেন বেনাপোল পৌরসভার সদ্য সাবেক মেয়র আশরাফুল আলম লিটন। ,তিনি সেসময় বিডিনিউজ টোয়েন্টিফোর ডটকমকে বলেছিলেন, “হাকর নদী উন্মুক্তকরণের জন্য মন্ত্রণালয়ের আদেশের অপেক্ষায় আছি। বর্ষা মৌসুমে পানির চাপ বৃদ্ধি পেলে শার্শার বাহাদুরপুরের বিপরীতে ভারতের শুটিয়ায় ফারাক্কার আদলে একটি বাঁধ দিয়ে পানির প্রবাহে প্রতিবন্ধকতা সৃষ্টি করছে। অতিরিক্ত পানির চাপ এলেই ভারত সেই বাঁধ খুলে দেয়। এতে বর্ষা মৌসুমে শার্শার বিস্তীর্ণ এলাকা প্লাবিত হয়।” ,Copyright © 2022, bdnews24",bn,2023-01-9 11:14:00+06:00
Bdnews24,গাড়িতে ছেঁচড়ে মৃত্যু: তদন্ত প্রতিবেদন জমার তারিখ পেছাল,bangladesh,https://bangla.bdnews24.com/bangladesh/jojo2c608b,"ঢাকা বিশ্ববিদ্যালয় এলাকায় গাড়ির সঙ্গে এক কিলোমিটার ছেঁচড়ে নেওয়ার সময় এক নারীর মৃত্যুর ঘটনার মামলার তদন্ত প্রতিবেদন জমা দিতে এক মাসের বেশি সময় পেল পুলিশ।,সোমবার এ মামলার তদন্ত প্রতিবেদন জমার তারিখ থাকলেও তদন্তকারী কর্মকর্তা নীলক্ষেত পুলিশ ফাঁড়ির উপ পরিদর্শক মো. জাফর তা দিতে পারেননি।,তিনি সময় চাইলে প্রতিবেদন জমা দিতে আগামী ১৩ ফেব্রুয়ারি নতুন তারিখ রেখেছেন ঢাকার অতিরিক্ত মুখ্য মহানগর হাকিম আসাদুজ্জামান নুর।,ঢাকা বিশ্ববিদ্যালয়ের (ঢাবি) সাবেক সহকারী অধ্যাপক আজহার জাফরের গাড়িচাপায় রুবিনা আক্তার (৪০) নামের এক গৃহবধু গত ২ ডিসেম্বর বিকালে নিহত হন।,সেদিন বিকালে ননদের স্বামীর সঙ্গে মোটরবাইকে শাহবাগ হয়ে হাজারীবাগে ভাইয়ের বাসায় যাচ্ছিলেন রুবিনা। তখন আজাহার জাফরের প্রাইভেট কারের ধাক্কায় রুবিনা ছিটকে ওই গাড়ির নিচে পড়ে যান।,এসময় পেছনে ও আশেপাশ থেকে অনেকে চিৎকার করলেও চালক জাফর গাড়ি থামাননি। এক কিলোমিটার ছেঁচড়ে যাওয়ার পর নীলক্ষেতে তার গাড়ি আটকে জনতা রুবিনার ক্ষতবিক্ষত দেহ চাকার নিচ থেকে উদ্ধার করে। তখন তাকে আর বাঁচানোর উপায় ছিল না। ঢাকা মেডিকেল কলেজ হাসপাতালে নিলে চিকিৎসক তাকে মৃত ঘোষণা করেন।,ওই সময় জনতার পিটুনিতে গুরুতর আহত ঢাবির সাবেক শিক্ষক আজহার জাফরকে ঢাকা মেডিকেল কলেজ হাসপাতালে ভর্তি করা হয়।,প্রায় এক মাস সেখানে চিকিৎসা শেষে গত ১ জানুয়ারি মামলার আসামি জাফরকে ঢাকার মুখ্য মহানগর হাকিম আদালতে হাজির করে পুলিশ। এরপর পুলিশের আবেদনের প্রেক্ষিতে তাকে কারাগারে পাঠানোর আদেশ দেয় আদালত।,Copyright © 2022, bdnews24",bn,2023-01-9 11:18:00+06:00
Bdnews24,কোভিড: টানা ৯ দিন মৃত্যুহীন,coronavirus-pandemic,https://bangla.bdnews24.com/coronavirus-pandemic/5w8kfbqpsb,"দেশে টানা নবম দিনের মত করোনাভাইরাসে কারও মৃত্যুর খবর আসেনি, এক দিনে শনাক্ত হয়েছে আরও ১৭ জন কোভিড রোগী।,স্বাস্থ্য অধিদপ্তর জানিয়েছে, সোমবার সকাল পর্যন্ত আগের ২৪ ঘণ্টায় ২ হাজার ৩৭০টি নমুনা পরীক্ষা করে নতুন ওই ১৭ জন রোগী শনাক্ত হয়।,তাতে দিনে শনাক্তের হার হয়েছে ০ দশমিক ৭২ শতাংশ হয়েছে, যা আগের দিন ০ দশমিক ৮৪ শতাংশ ছিল।,সর্বশেষ বছরের প্রথম দিন একজন কোভিড রোগীর মৃত্যুর খবর এসেছিল। তারপর আট দিনে নতুন কারও মৃত্যু হয়নি এ ভাইরাসে।,নতুন রোগীদের নিয়ে দেশে মোট শনাক্ত কোভিড রোগীর সংখ্যা বেড়ে ২০ লাখ ৩৭ হাজার ২৮৪ জন হয়েছে। মৃতের মোট সংখ্যা আগের মতই ২৯ হাজার ৪৪০ জন রয়েছে।,গত ২৪ ঘণ্টায় ১১৯ জন কোভিড রোগীর সেরে ওঠার তথ্য দিয়েছে স্বাস্থ্য অধিদপ্তর। তাদের নিয়ে এ পর্যন্ত সুস্থ হলেন ১৯ লাখ ৮৮ হাজার ৭১৪ জন।,বাংলাদেশে করোনাভাইরাসের প্রথম সংক্রমণ ধরা পড়েছিল ২০২০ সালের ৮ মার্চ। ডেল্টা ভ্যারিয়েন্টের ব্যাপক বিস্তারের মধ্যে গত বছরের ২৮ জুলাই দেশে রেকর্ড ১৬ হাজার ২৩০ জন নতুন রোগী শনাক্ত হয়।,প্রথম রোগী শনাক্তের ১০ দিন পর ২০২০ সালের ১৮ মার্চ দেশে প্রথম মৃত্যুর তথ্য নিশ্চিত করে স্বাস্থ্য অধিদপ্তর। ২০২১ সালের ৫ অগাস্ট ও ১০ অগাস্ট ২৬৪ জন করে মৃত্যুর খবর আসে, যা মহামারীর মধ্যে এক দিনের সর্বোচ্চ সংখ্যা।,বিশ্বে করোনাভাইরাস আক্রান্ত হয়ে এ পর্যন্ত মারা গেছে ৬৭ লাখ ৭ হাজারের বেশি মানুষ। বিশ্বজুড়ে আক্রান্ত ছাড়িয়েছে ৬৬ কোটি ৪৩ লাখ।,Copyright © 2022, bdnews24",bn,2023-01-9 11:33:00+06:00
Bdnews24,জিদানকে নিয়ে বিতর্কিত মন্তব্য করে ক্ষমা চাইলেন লু গ্রেত,sport,https://bangla.bdnews24.com/sport/mrl2b1rd55,"জিনেদিন জিদানকে নিয়ে বিতর্কিত মন্তব্য করার পর থেকে ধেয়ে আসছিল সমালোচনার তীর। খেলোয়াড়, ক্রীড়ামন্ত্রী, রাজনীতিবিদ থেকে শুরু করে অনেকের তোপের মুখে পড়েছিলেন নোয়েল লু গ্রেত। পরিস্থিতির উত্তাপ বুঝতে পেরে দ্রুতই বিতর্কিত মন্তব্যের জন্য ক্ষমা চেয়ে নিলেন ফ্রান্স ফুটবল ফেডারেশনের সভাপতি।,এএফপিকে দেওয়া সাক্ষাৎকারে ক্ষমা প্রার্থনা করে লু গ্রেত বলেন, জিদানকে নিয়ে তার ভাবনা ঠিকঠাক প্রতিফলিত হয়নি ওই মন্তব্যে। নিজের ‘আনাড়ি’ মন্তব্যের কারণে ‘ভুল বোঝাবুঝি’ হয়েছে বলেও জানান তিনি।,“ওই মন্তব্যগুলোর জন্য আমি ক্ষমা প্রার্থনা করছি। সেখানে যথাযথভাবে আমার ভাবনা প্রতিফলিত হয়নি, কিংবা একজন খেলোয়াড় এবং কোচ হিসেবে তিনি কেমন ছিলেন, তা নিয়ে আমার মূল্যায়ানও উঠে আসেনি।”,মূলত ফ্রান্স ফুটবল দলের কোচ হিসেবে দিদিয়ে দেশমের মেয়াদ বাড়ানো থেকে বিতর্কের সূত্রপাত। দলকে টানা দুটি বিশ্বকাপের ফাইনালে নিয়ে যাওয়া এই কোচের চুক্তি ২০২৬ বিশ্বকাপ পর্যন্ত বাড়ায় ফেডারেশন। যদিও এবার জিদান দায়িত্ব পেতে পারেন বলে জোর আলোচনা ছিল।,ফ্রান্সের এই কিংবদন্তি এখন ব্রাজিল জাতীয় দলের দায়িত্ব পেতে পারেন বলে গুঞ্জন আছে।,ফ্রান্সের আরএমসি রেডিওতে সাক্ষাৎকারে লু গ্রেতকে এই প্রসঙ্গেই জিজ্ঞেস করা হয়, জিদান যদি এখন ব্রাজিল জাতীয় দলের দায়িত্ব নিয়ে নেন? এতেই বেশ চটে গিয়ে লম্বা উত্তর দেন তিনি।,“আমার তাতে মাথাব্যথা নেই। তার যেখানে ইচ্ছা সে যেতে পারে। আমি খুব ভালো করেই জানি যে, জিদান সবসময়ই রাডারে ছিল (ফ্রান্সের সম্ভাব্য কোচ হিসেবে)। তার শুভাকাঙ্ক্ষীরও অভাব নেই। কেউ কেউ তো দেশমের বিদায়ের অপেক্ষায় ছিল… কিন্তু দেশমকে নিয়ে গুরুতর আপত্তি কার থাকতে পারে? কারও নয়।”,“জিদানের যা ইচ্ছা করতে পারে। আমি পরোয়া করি না। তার সঙ্গে আমার কখনও দেখা হয়নি। দেশমের দায়িত্ব ছিন্ন করার কথা আমরা কখনও ভাবিইনি। জিদান যেখানে ইচ্ছা যেতে পারে, কোনো ক্লাবে বা যে কোনো জায়গায়…।”,জিদানের পক্ষ থেকে যোগাযোগের চেষ্টা করা হয়েছিল কি না, এই প্রশ্নে লু গ্রেতের উত্তর বিতর্কের আগুনে আরও ঘি ঢেলে দেয়।,“জিদান আমার সঙ্গে যোগাযোগ করার চেষ্টা করেছিল কি না? অবশ্যই নয়। চেষ্টা করলেও আমি তার ফোন ধরতাম না।”,লু গ্রেতের সাক্ষাৎকার প্রচারিত হওয়ার পরই তুমুল হইচই শুরু হয় ফ্রান্সে। এই মুহূর্তে ফ্রান্স ফুটবলের সবচেয়ে বড় তারকা এমবাপে টুইটারে লিখেন, “জিদানই ফ্রান্স। তার মতো একজন কিংবদন্তিকে আমরা এভাবে অসম্মান করতে পারি না।”,বছর দুয়েক আগেও জিদানকে ফ্রান্সের কোচ হিসেবে পেতে দারুণ আগ্রহী ছিলেন লু গ্রেত। তবে জিদান তখন রিয়াল মাদ্রিদের কোচ ছিলেন।,ফ্রান্সের ১৯৯৮ বিশ্বকাপ ও ২০০০ ইউরো জয়ের নায়ক জিদান। ২০০৬ বিশ্বকাপে তার অসাধারণ পারফরম্যান্সেই আরেকটি শিরোপা জয়ের কাছাকাছি গিয়েছিল ফ্রান্স। দেশের ইতিহাসের সর্বকালের সেরাদের একজন তিনি। খেলোয়াড়ি জীবন শেষে কোচিংয়েও তিনি নিজেকে নিয়ে গেছেন নতুন উচ্চতায়। তার কোচিংয়ে রিয়াল মাদ্রিদ জিতেছে দুটি লা লিগা। ইতিহাসের একমাত্র কোচ হিসেবে তিনি জিতেছেন চ্যাম্পিয়ন্স লিগের হ্যাটট্রিক শিরোপা।,এমন একজন জাতীয় আইকনকে নিয়ে এরকম মন্তব্য মানতেই পারছেন না ফ্রান্সের ক্রীড়ামন্ত্রী ও সাবেক টেনিস খেলোয়াড় আমিলি ইউদেহা-কাস্তেহা।,“দেশের সবচেয়ে বড় ক্রীড়া সংস্থাটি নিশ্চিতভাবেই সীমা ছাড়িয়ে গেছে এখানে। খুবই অনাকাঙ্ক্ষিত মন্তব্য এটি এবং শ্রদ্ধাবোধের লজ্জাজনক ঘাটতি ফুটে উঠেছে এখানে। ফুটবল ও ক্রীড়ার একজন কিংবদন্তিকে নিয়ে এই মন্তব্য আমাদের সবাইকে আঘাত করেছে।”,লু গ্রেতকে ক্ষমা চাওয়ার আহবান জানান ফরাসি রাজনীতিবিদ পিয়ের আলেকসঁদ অঁগলাদে। দেশের ফুটবল ফেডারেশনের দায়িত্বে আরও উপযুক্ত কাউকে দেখতে চান তিনি।,“ফ্রান্সের ফুটবল ও ক্রীড়ার স্তম্ভ জিদান। তিনি এমন একজন ব্যক্তিত্ব যাকে দেশের সব মানুষ দারুণ ভালোভাবে। আমাদের ফুটবলে প্রয়োজন আরও ভালো কাউকে।”,Copyright © 2022, bdnews24",bn,2023-01-9 11:31:00+06:00
Bdnews24,"সিরাজগঞ্জে জমির দলিল তোলা নিয়ে গ্রামবাসীর সংঘর্ষ, গুলিবিদ্ধ ২৪",samagrabangladesh,https://bangla.bdnews24.com/samagrabangladesh/x4kuo5oqc5,"সিরাজগঞ্জ সদর উপজেলায় জমির দলিল তোলাকে কেন্দ্র করে একটি গ্রামের বাসিন্দারা সংঘর্ষে জড়িয়েছেন; এ সময় ২৪ জন ছররা গুলিতে আহত হয়েছেন।,সোমবার দুপুরে সদর উপজেলার সয়দাবাদ ইউনিয়নের বাঐতারা গ্রামে এ ঘটনা ঘটে বলে সদর থানার ওসি হুমায়ুন কবির জানান।,তিনি বলেন, এ ঘটনায় গ্রামের আরিফ হোসেনসহ পাঁচজনকে আটক করা হয়েছে। আরিফের কাছ থেকে একটি নিবন্ধন করা বন্দুক জব্দ করা হয়েছে। ,গ্রামবাসীর বরাতে পুলিশ জানায়, শনিবার সকালে জমির কাগজ উত্তোলনকে কেন্দ্র করে বাঐতারা গ্রামের দলিল লেখক আলম হোসেনকে একই গ্রামের রুবেল মারপিট করে। এর জের ধরে সোমবার সকাল থেকে দুপক্ষের সমর্থকরা সংঘর্ষে লিপ্ত হয়। উভয়পক্ষের মধ্যে ধাওয়া-পাল্টা ধাওয়া, ইট-পাটেকেল নিক্ষেপের সময় গুলির ঘটনাও ঘটে। এ সময় ২৪ জন গুলিবিদ্ধ ছাড়াও বিভিন্নভাবে আরও অন্তত ১০-১২ জন আহত হয়েছেন। ,সিরাজগঞ্জ ২৫০ শয্যাবিশিষ্ট বঙ্গমাতা শেখ ফজিলাতুন্নেছা মুজিব জেনারেল হাসপাতালের জরুরি বিভাগের চিকিৎসক ফয়সাল আহম্মেদ বলেন, আহতদের মধ্যে ২৫ জনকে ভর্তি করা হয়েছে। ২৪ জনের শরীরে ছররা গুলি লেগেছে। ,সদর থানার ওসি হুমায়ুন কবির বলেন, পুলিশ গিয়ে পরিস্থিতি নিয়ন্ত্রণে এনেছে। মামলার প্রস্তুতি চলছে।,Copyright © 2022, bdnews24",bn,2023-01-9 11:47:00+06:00
Bdnews24,ফিলিস্তিনের পতাকা সরানোর নির্দেশ ইসরায়েলের,world,https://bangla.bdnews24.com/world/6z800kxglj,"জনসমাগম স্থান থেকে ফিলিস্তিনের পতাকা সরানোর নির্দেশ দিয়েছেন ইসরায়েলের নতুন কট্টর-ডানপন্থি জাতীয় নিরাপত্তা মন্ত্রী ইতামার বেন গ্যভির।,জনসমাগম স্থলে ফিলিস্তিনের পতাকা থাকা ইরসায়েলের আইনানুযায়ী অবৈধ নয়। তবে জনশৃঙ্খলা রক্ষায় হুমকি রয়েছে বলে মনে হলে তা সরিয়ে ফেলার অধিকার রয়েছে ইসরায়েলের পুলিশ ও সেনাদের।,১৯৮৩ সালে এক ইসরায়েলি সেনাকে অপহরণ ও হত্যার অভিযোগে দোষী সাব্যস্ত দীর্ঘদিনের ফিলিস্তিনি বন্দি গত সপ্তাহে মুক্তি পান। তিনি উত্তর ইসরায়েলে তার গ্রামে বীরোচিত সংবর্ধনা লাভের সময় ফিলিস্তিনের পতাকা উড়ান। ,ওই ঘটনার পরই ফিলিস্তিনি পতাকা সরানোর এই নির্দেশ এল। ইসরায়েলের মন্ত্রী বেন গ্যাভির এক বিবৃতিতে বলেছেন, ফিলিস্তিনের পতাকা উড়ানোটা সন্ত্রাসবাদে সমর্থন দেওয়ারই নামান্তর।,কট্টর-ডানপন্থি দলগুলোকে নিয়ে জোট বেঁধে তৃতীয় মেয়াদে ইসরায়েলের ক্ষমতায় এসেছেন নতুন প্রধানমন্ত্রী বেনিয়ামিন নেতানিয়াহু। তার নতুন সরকারে অতি-জাতীয়তাবাদী একটি দলের প্রধান হচ্ছেন বেন-গ্যভির।,জাতীয় নিরাপত্তামন্ত্রী হিসাবে গ্যভিরের তত্ত্বাবধানে রয়েছে পুলিশ বিভাগ। ফিলিস্তিনের পতাকা সরানো তার কঠোর সিদ্ধান্ত বলেই মনে করা হচ্ছে।,এক বিবৃতিতে গ্যভির বলেছেন, “আইন ভঙ্গকারীরা সন্ত্রাসের পতাকা উড়িয়ে সন্ত্রাসবাদ উসকে দেবে কিংবা উৎসাহিত করবে তা হতে পারে না। সুতরাং, আমি সন্ত্রাসবাদকে সমর্থনকারী পতাকাগুলো সরিয়ে ফেলা এবং ইসরায়েলের বিরুদ্ধে উসকানি বন্ধের নির্দেশ দিয়েছি।”,ইসরায়েলের জনসংখ্যার প্রায় এক পঞ্চমাংশ আরব এবং বেশিরভাগই ফিলিস্তিনিদের বংশধর, যারা ১৯৪৮ সালের স্বাধীনতা যুদ্ধের পর গঠিত নতুন রাষ্ট্রে রয়ে গেছে।,এই আরবরা দীর্ঘদিন ধরে ইসরায়েলের রাজনীতিতে তাদের অবস্থান নিয়ে বিতর্ক করছে। ইসরায়েলি নাগরিকত্বের সঙ্গে তারা তাদের ফিলিস্তিনি ঐতিহ্যের ভারসাম্য রক্ষা করছে।,সম্প্রতি জেরুজালেমের বিতর্কিত পবিত্র স্থান আল-আকসা মসজিদ প্রাঙ্গণে ইসরায়েলি মন্ত্রী ইতেমার বেন গাভিরের সফর নিয়ে তোলপাড় হয়েছে। ফিলিস্তিন কর্তৃপক্ষ গ্যভিরের এ সফরকে ‘নজিরবিহীন উসকানি’ বলে বর্ণনা করে।,Copyright © 2022, bdnews24",bn,2023-01-9 11:48:00+06:00
Bdnews24,বাবার দেশে খেলতে এসে রোমাঞ্চিত রবিন ,cricket,https://bangla.bdnews24.com/cricket/f7fisdzo67,"পৈতৃক সূত্রে বাংলাদেশের সঙ্গে যোগসূত্র রয়েছে ২০ বছর বয়সী রবিনের। তার বাবা মৃদুল কান্তি দাসের আদি নিবাস সিলেটের সুনামগঞ্জে। ২০২০ সালে শুধু দেশি ক্রিকেটারদের নিয়ে হওয়া বঙ্গবন্ধু টি-টোয়েন্টির ড্রাফটে নাম লিখিয়েছিলেন তিনি বাংলাদেশি হিসেবেই। সেবার কেউ তাকে নেয়নি। এবার বিপিএলে সিলেট স্ট্রাইকার্সের হয়েই খেলার সম্ভাবনা জেগেছিল তার। দুই পক্ষের মধ্যে আলোচনা অনেক দূর এগোনোর পর শেষ পর্যন্ত আর চুক্তিটি হয়নি।,তবে সিলেটের সুযোগ না পেলেও বিপিএলের দুয়ার ঠিকই খুলেছে তার জন্য। ঢাকার হয়ে খেলতে গত শুক্রবার বাংলাদেশে আসেন রবিন। বাবার বাড়িতে ঘুরতে আগেও বেশ কয়েকবার এই দেশে এসেছেন তিনি। তবে খেলার জন্য এবারই প্রথম এলেন ইংল্যান্ডের কাউন্টি ক্লাব এসেক্সের তরুণ এই টপঅর্ডার ব্যাটসম্যান। ,গত বছরের অগাস্টে এসেক্সের মূল দলে অভিষেকের পর এবারই প্রথম বিদেশি কোনো লিগে খেলার অপেক্ষায় রবিন। আর এই সুযোগটি বাংলাদেশের টুর্নামেন্টে হওয়ায় আবেগের দোলাচালে ভাসছেন ডানহাতি এই ব্যাটসম্যান। ,সোমবার ঢাকার অনুশীলন শেষে সংবাদমাধ্যমে বাংলাদেশে খেলতে আসা নিয়ে নিজের অনুভূতি জানান তিনি।,“আমি অনেক বেশি রোমাঞ্চিত। এটা আমার বাবার দেশ। তিনি আমাকে বাংলাদেশের বাড়ির কথা বলতেন। তিনি খুবই খুশি যে আমি এই টুর্নামেন্ট খেলতে এসেছি।”,“পরিবারের সবাইও খুব খুশি, অনেক রোমাঞ্চিত। শুধু আমার পরিবারের সদস্যরাই নয়, আমার এখানের আত্মীয়রাও খুব খুশি। তারা আমাকে বিমানবন্দরে স্বাগত জানাতে গিয়েছিল। আমাকে বাংলাদেশে দেখে খুবই খুশি হয়েছে। আশা করি খেলতেও দেখবে।”,আগামী ২৭ জানুয়ারি থেকে শুরু হবে বিপিএলের সিলেট পর্ব। বাবার দিকের আত্মীয়দের সঙ্গে দেখা করার জন্য ওই সুযোগটি কাজে লাগাতে চান রবিন।,“অবশ্য…! অবশ্যই! আমি যখন দলের সঙ্গে সিলেটে যাব, তখন আত্মীয়দের সঙ্গে দেখা করতে সেখানে (সুনামগঞ্জ) যাওয়ার পরিকল্পনা করব। আমি আমার আত্মীয়দের দেখতে যাব। আমার বাবার পরিবারের সঙ্গে দেখা করব। সিলেটে বাবার শহরে খেলতে পারা আমার জন্য অনেক বড় ব্যাপার হবে।”,যে কোনো প্রবাসী ক্রীড়াবিদের কাছে অবধারিত প্রশ্ন থাকে, বাংলাদেশের হয়ে খেলতে চান? রবিন এখানে আবেগের স্রোতে সাঁতরে বললেন বাস্তব লক্ষ্যের কথাই।,“এখন আমার স্বপ্ন ইংল্যান্ডের হয়ে খেলা। তবে আমি ভবিষ্যতের জন্য কোনো দরজাই বন্ধ করতে চাই না। তবে ইংল্যান্ডের হয়ে খেলাই স্বপ্ন।”,“আমি ইংল্যান্ডে বড় হয়েছি। ওখানে এসেক্সের হয়ে কাউন্টি ক্রিকেট খেলি। আমার মনে হয়, ভবিষ্যতে সম্ভব হলে এই দেশের হয়েই আমি খেলতে চাই।” ,রবিনের এই স্বপ্ন অবান্তর কিছু নয়। ২০১৯ সালে পেয়েছেন এসেক্সের ‘একাডেমি প্লেয়ার অব দা ইয়ার’ সম্মাননা। বয়সভিত্তিক পেরিয়ে গত বছর খেলে ফেলেছেন এসেক্সের মূল দলেও। ইংল্যান্ডের জাতীয় দলের জার্সি গায়ে টেস্ট ম্যাচে ফিল্ডিং করার অভিজ্ঞতাও রয়েছে তার। ,গত বছরের জুনে ইংল্যান্ড ও নিউ জিল্যান্ডের মধ্যকার লর্ডস টেস্টে বদলি ফিল্ডার হিসেবে মাঠে ছিলেন রবিন। ইংল্যান্ডের মূল স্কোয়াডে না থাকলেও উঠতি প্রতিভাবান ক্রিকেটার হিসেবে তাকে দলের সঙ্গে রাখা হয়েছিল জরুরী প্রয়োজন মেটানোর জন্য। এক পর্যায়ে সুযোগ হয় ফিল্ডিংয়ের। সেই রোমাঞ্চ এখনও স্পর্শ করে তাকে।,“সেটি আমার জন্য অনেক বড় সুযোগ ছিল। দারুণ অভিজ্ঞতা হয়েছে। অনেক কিছু শিখেছি। লর্ডসের মতো মাঠে টেস্ট আবহের মধ্যে থাকতে পারা দারুণ। ক্রিকেটারদের কাছ থেকে কিছু বিষয় শিখেছি। সবমিলিয়ে দারুণ অভিজ্ঞতা ছিল।,ভাবনার জগতে ইংল্যান্ডের ক্রিকেট থাকলেও বাংলাদেশের খেলাও নিয়মিত দেখেন রবিন। গত বছর তিন সংস্করণ মিলে বিশ্বের দ্বিতীয় সর্বোচ্চ ১ হাজার ৯২১ রান করা লিটন দাস রবিনের প্রিয় ক্রিকেটার।  ,“লিটন অসাধারণ ক্রিকেটার। সম্ভবত গত বছর তিন সংস্করণেই সে বাংলাদেশের সেরা ক্রিকেটার ছিল। আমার মতে, সে বিশ্বের সেরা ক্রিকেটারদের একজন। সে আমাকে অনেক অনুপ্রাণিত করে। আমি বাংলাদেশের খেলা অনুসরণ করি। অনেক খেলা দেখেছি। তাকে ভালো করতে দেখেছি।”  ,Copyright © 2022, bdnews24",bn,2023-01-9 10:44:00+06:00
Bdnews24,গ্যাস-বিদ্যুতের দাম মাসে মাসে সমন্বয়ে নীতিমালা হচ্ছে: প্রতিমন্ত্রী,business,https://bangla.bdnews24.com/business/7vbt82vs4u,"এনার্জি রেগুলেটরি কমিশন আইনের সংশোধনী সংসদে পাসের আনুষ্ঠানিকতা সারা হলেই প্রতি মাসে আন্তর্জাতিক বাজারের সঙ্গে সমন্বয় করে গ্যাস, বিদ্যুৎ ও জ্বালানি তেলের দাম সমন্বয়ে নীতিমালা হবে বলে জানিয়েছেন বিদ্যুৎ, জ্বালানি ও খনিজ সম্পদ প্রতিমন্ত্রী নসরুল হামিদ।,সোমবার রাজধানীর বিদ্যুৎ ভবনে সংবাদিকদের প্রশ্নের উত্তরে তিনি বলেন, বিশ্বের বিভিন্ন দেশে আন্তর্জাতিক বাজারের সঙ্গে মিল রেখে প্রতি মাসে বিদ্যুৎ, জ্বালানি ও তেলের দাম সমন্বয় করা হয়। বাংলাদেশেও ‘বিশেষ পরিস্থিতিতে’ এ পণ্যগুলোর দাম সমন্বয় করা হবে।,বর্তমানে গ্যাস বিদ্যুতের মূল্য পরিবর্তন বা সমন্বয় করতে হলে সংশ্লিষ্ট কোম্পানি ও সংস্থাগুলোকে বাংলাদেশ এনার্জি রেগুলেটরি কমিশনে আবেদন করতে হয়। সেই আবেদনের যথার্ততা যাচাই ও গণশুনানি করে কমিশনই ন্যায্য মূল্য ঠিক করে দেয়।,খুচরায় বিদ্যুতের দাম বাড়াতে এমনই একটি গণশুনানি রোববার নিয়েছে বাংলাদেশ এনার্জি রেগুলেটরি কমিশন-বিইআরসি। শুনানিতে বিতরণ সংস্থাগুলোর খুচরা পর্যায়ে বিদ্যুতের দাম ভারিত গড়ে ১৫ দশমিক ৪৩ শতাংশ বাড়িয়ে প্রতি ইউনিট ৮ টাকা ২৩ পয়সা করার সুপারিশ করেছে কমিশনের কারিগরি কমিটি। অবশ্য সব পক্ষের আবেদন বিবেচনায় নিয়ে কমিশন এর চেয়ে কম-বেশি করতে পারে।,প্রতিমন্ত্রী বলেন, “রেগুলেটরি কমিশন ভোক্তা, খুচরা বিক্রেতা ও বিদ্যুতের কোম্পানিগুলোকে সাথে নিয়ে শুনানি করেছে। তারাই সিদ্ধান্ত নিচ্ছে। এর সঙ্গে মন্ত্রণালয়ের কোনো সংশ্লিষ্টতা নেই। তবে আমার কাছে মনে হয়- বিইআরসি সহনীয় পর্যায়ে বিদ্যুতের দাম সমন্বয় করবে।”,‘বিশেষ পরিস্থিতিতে’ জ্বালানি ও বিদ্যুতের দাম সরাসরি বাড়ানো কিংবা কমানোর ক্ষমতা কমিশনের পাশাপাশি সরকারের হাতে রাখতে ইতোমধ্যে এনার্জি রেগুলেটরি কমিশন আইন সংশোধন করে অধ্যাদেশ জারি হয়েছে। নিয়ম মাফিক গত বৃহস্পতিবার জাতীয় সংসদকে এ বিষয়ে অবহিতও করা হয়েছে। ,আইনের যুক্ত করা নতুন ধারায় বলা হয়েছে, “এই আইনের অন্যান্য বিধানে যাহা কিছুই থাকুক না কেন, বিশেষ ক্ষেত্রে সরকার, সরকারি গেজেটে প্রজ্ঞাপন দ্বারা, ভর্তুকি সমন্বয়ের লক্ষ্যে, জনস্বার্থে, কৃষি, শিল্প, সার, ব্যবসা-বাণিজ্য ও গৃহস্থালী কাজের চাহিদা অনুযায়ী এনার্জির নিরবচ্ছিন্ন সরবরাহ নিশ্চিত করার লক্ষ্যে এর উৎপাদন বৃদ্ধি, সঞ্চালন, পরিবহন ও বিপণনের নিমিত্ত দ্রুত কার্যকরী ব্যবস্থা গ্রহণের সুবিধার্থে বিদ্যুৎ উৎপাদন, এনার্জি সঞ্চালন, মজুতকরণ, বিপণন, সরবরাহ, বিতরণ এবং ভোক্তা পর্যায়ে ট্যারিফ নির্ধারণ, পুনর্নির্ধারণ বা সমন্বয় করিতে পারবে।”,এ বিষয়ে প্রতিমন্ত্রী বলেন, “আইনটা নিয়ে আসা হয়েছে, সেটা হচ্ছে, ক্ষেত্র বিশেষে সরকার যাতে মূল্য সমন্বয় করতে পারে সেজন্য। আমরা আইনটা সংশোধন করতে যাচ্ছি, বিশেষ পরিস্থিতিতে প্রতি মাসে যেন একটা অ্যাডজাস্টমেন্টে যেতে পারি। পাশের দেশেও নিয়মিত এনার্জির দাম সমন্বয় করে, এর সঙ্গে বিদ্যুতের দামও সমন্বয় করে।,“এখন সারা বিশ্বে একটা মন্দা অবস্থা আপনারা দেখতে পাচ্ছেন। জ্বালানির দাম বেড়ে গিয়েছিল। ইতোমধ্যে বিদ্যুতের উৎপাদন পর্যায়ে মূল্য সমন্বয় করা হয়েছে। এখন খুচরা পর্যায়ে বিইআরসি কী করে সেটা দেখার বিষয়। তারাই নতুন দাম ঘোষণা দেবেন।”,বিশ্বে জ্বালানির দাম অনেক বেশি হলেও দেশে ভর্তুকি দিয়ে এখনও কমিয়ে রাখা হয়েছে জানিয়ে প্রতিমন্ত্রী বলেন, “সরকার হয়তো কিছু ভর্তুকি দেবে। তবে সেটা এত বেশি না। পাশের দেশ ভারতে গ্যাসের মূল্য প্রতি ইউনিট ৩২ টাকার বেশি, আর আমাদের দেশে ১২ টাকার মত। আমরা এখানে ভর্তুকি দিচ্ছি।”,বিইআরসির শুনানিতে ভোক্তা অধিকার সংগঠন ক্যাবের পক্ষ থেকে বলা হয়েছিল, বিতরণ সংস্থাগুলোর অভ্যন্তরীণ সিস্টেম লস দূর করে বিদ্যুতের বাড়তি দাম সমন্বয় করা সম্ভব। এ বিষয়ে দৃষ্টি আকর্ষণ করা হলে নসরুল হামিদ বলেন, “সিস্টেম লস এক সময় ৪৪ শতাংশ ছিল। বিএনপি-জামায়াত জোট সরকারের সময় ২২ শতাংশ সিস্টেম লস ছিল। এখন আমাদের ৭ শতাংশের মত সিস্টেম লস। তাহলে অপচয়টা হচ্ছে কোথায়? এখন যেটা অপচয় হচ্ছে, সেটা গ্রাহক পর্যায়ে। অনেক সারাদিন বিদ্যুতের সুইচ চালু করে রাখছে। এসি চলছে। এগুলোর দিকে নজর রাখতে হবে।”,Copyright © 2022, bdnews24",bn,2023-01-9 12:02:00+06:00
Bdnews24,"গ্রামের রাস্তায় তরুণ-তরুণীর ঘোরাফেরা, হাসাহাসির জেরে স্কুলছাত্রকে পিটিয়ে হত্যা!",samagrabangladesh,https://bangla.bdnews24.com/samagrabangladesh/pd7zbb0vlm,"কুমিল্লার বুড়িচং উপজেলায় এক স্কুলছাত্রকে পিটিয়ে হত্যার অভিযোগ পাওয়া গেছে। ,রোববার রাতে উপজেলার শঙ্কুচাইল গ্রামে এ ঘটনা ঘটে বলে বুড়িচং থানার ওসি মারুফ রহমান জানান।,নিহত রায়হান খান (১৫) উপজেলার শঙ্কুচাইল উচ্চ বিদ্যালয়ের নবম শ্রেণির শিক্ষার্থী ছিল। সে গ্রামের হাফিজ মেম্বারের বাড়ির সৌদি প্রবাসী গিয়াস খানের ছেলে।,স্থানীয়দের বরাতে সোমবার দুপুরে পুলিশ জানায়, রোববার দুপুরে পাশের জগৎপুর গ্রাম থেকে কয়েকজন তরুণ-তরুণী শঙ্কুচাইল গ্রামে ঘোরাফেরা করতে আসে। এটা দেখে শঙ্কুচাইল গ্রামের কয়েক স্কুলছাত্র তাদের সামনে হাসাহাসি করে। এর মধ্যে রায়হানও ছিল। ,এ নিয়ে ঘুরতে আসা তরুণদের সঙ্গে স্কুলছাত্রদের কথা কাটাকাটি ও বিতণ্ডা হয়। একপর্যায়ে শঙ্কুচাইল গ্রামেরই এক যুবক এসে দুইপক্ষকে চড়-থাপ্পড় দিয়ে শাসন করে সরিয়ে দেয়।,বিষয়টি শঙ্কুচাইল গ্রামের স্কুলছাত্ররা মেনে নিলেও জগৎপুর গ্রামের তরুণ-তরুণীদের ‘ইগোতে’ লাগে। তারা ফোন করে বিষয়টি গ্রামের লোকজনকে জানায়।,তখন জগৎপুর গ্রাম থেকে লোকজন এসে শঙ্কুচাইল গ্রামের স্কুলছাত্র ও লোকজনের ওপর হামলা চালায়। এ সময় রায়হানকে পিটিয়ে আহত করা হয়।,তাকে প্রথমে কুমিল্লা মেডিকেল কলেজ হাসপাতালে পাঠানো হয়। অবস্থার অবনতি হলে রাতেই তাকে ঢাকায় স্থানান্তর করেন চিকিৎসক। পথে রাজধানীর যাত্রাবাড়ী এলাকায় রাত সাড়ে ১১টার দিকে সে মারা যায় বলে বুড়িচং থানার ওসি মারুফ রহমান বলেন।,তিনি আরও বলেন, সোমবার কুমিল্লা মেডিকেল কলেজ হাসপাতালে ময়নাতদন্ত শেষে মরদেহ পরিবারের কাছে হস্তান্তর করা হয়েছে। এ ঘটনায় মামলা হচ্ছে। হামলাকারীদের গ্রেপ্তারে অভিযান শুরু হয়েছে।,নিহত রায়হানের মা রোজিনা আক্তার বলেন, “তুচ্ছ ঘটনায় আমার ছেলেকে খুন করেছে। আমি আমার ছেলের হত্যাকারীদের গ্রেপ্তার ও দৃষ্টান্তমূলক শাস্তি চাই।”,Copyright © 2022, bdnews24",bn,2023-01-9 12:17:00+06:00
Bdnews24,এক মাস পর ছাড়া পেলেন ফখরুল-আব্বাস,politics,https://bangla.bdnews24.com/politics/x8i3n81vi3,"এক মাস কারাবন্দি থাকার পর উচ্চ আদালতের জামিনে মুক্ত হয়েছেন বিএনপির মহাসচিব মির্জা ফখরুল ইসলাম আলমগীর ও স্থায়ী কমিটির সদস্য মির্জা আব্বাস।,সোমবার বিকাল ৫টা ৫৫মিনিটে কেরানীগঞ্জে ঢাকার কেন্দ্রীয় কারাগার থেকে দলটির এ শীর্ষ দুই নেতা বেরিয়ে আসেন। গত ৮ ডিসেম্বর তাদের ঢাকার বাসা থেকে আটক করেছিল গোয়েন্দা পুলিশ।,এদিন জামিনে তাদের ছাড়া পাওয়ার সম্ভাবনা থাকায় বিকাল থেকে বিএনপির নেতাকর্মীরা কেন্দ্রীয় কারাগারের ফটকে ভিড় করেন। দুই নেতা বেরিয়ে এলে করতালি দিয়ে তাদের স্বাগত জানান তারা। সেখানে বিভিন্ন স্লোগানও দিতে দেখা যায় তাদের।,কারাগার থেকে তারা বেড়োনোর পর মির্জা ফখরুল উপস্থিত নেতাকর্মীদের শুভেচ্ছার জবাবে কিছু কথা বলেন।,এরপর ফখরুল আলাদা গাড়িতে করে এবং মির্জা আব্বাস তার সহধর্মিনী আফরোজা আব্বাসের সঙ্গে আলাদা গাড়িতে করে কারাফটক ছাড়েন।    ,গত ৮ ডিসেম্বর নাশকতার মামলায় তাদের গ্রেপ্তার দেখানোর পর থেকে জামিনের প্রক্রিয়া শুরু করেন আইনজীবীরা। এক মাস ধরে নিম্ন আদালত পেরিয়ে হাই কোর্টে জামিনের আবেদন উঠলে আদালত তাদের ছয় মাসের জন্য জামিনের আদেশ দেয়।,এরপর গত রোববার সকালে সুপ্রিম কোর্টের প্রধান বিচারপতি হাসান ফয়েজ সিদ্দিকীর নেতৃত্বে পূর্ণাঙ্গ বেঞ্চ হাইকোর্টের দেওয়া ছয় মাসের জামিন আদেশ বহাল রাখে। এতে ফখরুল ও আব্বাসের কারাগার থেকে ছাড়া পাওয়ার পথ খুলে যায়।,এর আগে সবশেষ বিএনপি মহাসচিব মির্জা ফখরুল ২০১৫ সালে প্রায় নয় মাস কারাগারে আটক ছিলেন। সেসময় গাজীপুরের কাশিমপুর কারাগার থেকে মুক্তি পেয়েছিলেন তিনি।,অপরদিকে ২০১৪ সালে আদালতে হাজিরা দিতে গেলে মির্জা আব্বাসের জামিন নাচক করে তাকে কারাগারে পাঠানো হয়। তবে ১৮ দিন পর উচ্চ আদালতের জামিনে তিনি ছাড়া পেয়েছিলেন।,এবারের মামলায় নিম্ন আদালত জামিন না দিলে উচ্চ আদালতে যান বিএনপির দুই নেতার আইনজীবীরা। গত ৫ জানুয়ারি হাই কোর্টের বিচারপতি মো. সেলিম ও বিচারপতি মো. রিয়াজ উদ্দীন খানের বেঞ্চ তাদের ছয় মাসের জামিন দেন।,এ আদেশের বিরুদ্ধে রাষ্ট্রপক্ষ আপত্তি জানালে সুপ্রিম কোর্টের পূর্ণাঙ্গ বেঞ্চ হাই কোর্টের দেওয়া আদেশই বহাল রাখে।,ঢাকায় ১০ ডিসেম্বর বিএনপির বিভাগীয় সমাবেশের তিন দিন আগে নয়া পল্টনে পুলিশের সঙ্গে দলটির নেতাকর্মীদের সংঘর্ষের পর ভোর রাতে উত্তরার বাসা থেকে মির্জা ফখরুল এবং শাহজাহানপুরের বাসা থেকে মির্জা আব্বাসকে আটক করে গোয়েন্দা পুলিশ।,পরদিন ৮ ডিসেম্বর নাশকতার একটি মামলায় তাদের গ্রেপ্তার দেখিয়ে ঢাকার মুখ্য মহানগর হাকিম আদালতে হাজির করা হয়। সেদিন আদালত জামিন না দিয়ে কারাগারে পাঠায়।,ঢাকায় বিএনপির বিভাগীয় সমাবেশ ও স্থান নির্ধারণ নিয়ে উৎকন্ঠা-উত্তেজনার মধ্যে গত ৭ ডিসেম্বর নয়া পল্টনে দলের কেন্দ্রীয় কার্যালয়ের সামনে জমায়েত হওয়া বিএনপি নেতাকর্মীদের সঙ্গে পুলিশের সংঘর্ষে একজনের মৃত্যু ও শতাধিক ব্যক্তি আহত হন।,তখন বিএনপির কেন্দ্রীয় কার্যালয়ে অভিযান চালিয়ে বিস্ফোরক উদ্ধার করে পুলিশ। কার্যালয় থেকে গেপ্তার করা হয় কেন্দ্রীয় কয়েকজন নেতাসহ কয়েকশ নেতাকর্মীকে।,এ সংঘর্ষের ঘটনায় পল্টন, মতিঝিল, শাহজাহানপুর ও রমনা থানায় চারটি মামলা করে পুলিশ। সব মিলিয়ে প্রায় তিন হাজার নেতাকর্মীকে আসামি করা হয় এসব মামলায়। তাদের মধ্যে ৭২৫ জনের নাম মামলার এজাহারে উল্লেখ করা হয়। এ তালিকায় মির্জা ফখরুল বা মির্জা আব্বাসের নাম ছিল না।,সোমবার বিকালে কেরানীগঞ্জে কেন্দ্রীয় কারাগার থেকে মুক্তির সময়ে মির্জা আব্বাসের সহধর্মিনী আফরোজা আব্বাস, বিএনপির চেয়ারপারসনের উপদেষ্টা কাউন্সিলের সদস্য মনিরুল হক চৌধুরী, কেন্দ্রীয় নেতা আবদুস সালাম আজাদ, আলী নেওয়াজ মাহমুদ খৈয়াম, মীর নেওয়াজ আলী, শামীমুর রহমান শামীম, এসএম জাহাঙ্গীর, ফরহাদ হোসেন আজাদ, রিয়াজুল হান্নান, আনোয়ার হোসাইন, শায়রুল কবির খান, ইউনুস আলীসহ কিছু নেতা-কর্মীরা উপস্থিত ছিলেন।,Copyright © 2022, bdnews24",bn,2023-01-9 12:09:00+06:00
Bdnews24,নারী ফুটবলে সৌরভ ছড়াচ্ছে সুরভী (ভিডিওসহ),news,https://bangla.bdnews24.com/news/rrzka56nwp,"Copyright © 2022, bdnews24",bn,2023-01-9 12:41:00+06:00
Bdnews24,পুলিশ প্রধান চৌধুরী আল-মামুনের মেয়াদ বাড়ল দেড় বছর,bangladesh,https://bangla.bdnews24.com/bangladesh/v2q9rxndh9,"পুলিশের মহাপরিদর্শক চৌধুরী আবদুল্লাহ আল-মামুনের মেয়াদ দেড় বছর বাড়িয়েছে সরকার।,সোমবার জনপ্রশাসন মন্ত্রণালয়ের এক প্রজ্ঞাপনে তার মেয়াদ বাড়ানোর আদেশ দেওয়া হয়।,এর ফলে আগামী সংসদ নির্বাচনের সময় পুলিশ প্রধানের দায়িত্ব পালন করবেন গত ৩০ সেপ্টেম্বর আইজিপির দায়িত্বে আসা এ পুলিশ কর্মকর্তা। ,দায়িত্বরত অবস্থায় আইজিপি পদে কোনো কর্মকর্তা এবারই প্রথম চাকরির বয়সসীমা শেষের পরও বর্ধিত মেয়াদে দায়িত্ব পেতে যাচ্ছেন। এর আগে কেউ চৌধুরী আল-মামুনের মত চুক্তিভিত্তিক নিয়োগ পাননি বলে সাবেক আইজিপিরা জানান।,প্রজ্ঞাপনে বলা হয়, ১২ জানুয়ারি অথবা যোগদানের তারিখ থেকে পরবর্তী দেড় বছর তিনি পুলিশ বাহিনীর প্রধানের দায়িত্বে থাকবেন। ,বেনজীর আহমেদ অবসরে যাওয়ার পর পুলিশের মহাপরিদর্শক হিসেবে তখনকার র‌্যাবের প্রধান চৌধুরী আল মামুনকে নিয়োগ দিয়েছিল সরকার।  ২০২২ সালের ২২ সেপ্টেম্বর ওই প্রজ্ঞাপন হয়েছিল।,চৌধুরী আল মামুন ৩০ সেপ্টেম্বর নতুন দায়িত্ব বুঝে নেন। চাকরির বয়সমীমা পূর্ণ হওয়ায় তার ১১ জানুয়ারি অবসরে যাওয়ার কথা।,সোমবারের প্রজ্ঞাপনে তার অবসোত্তর ছুটি এবং অন্যান্য সুবিধা স্থগিত করে চুক্তিভিত্তিক নিয়োগের আদেশ দেয় সরকার।,বেনজীরের মতই পুলিশের বিশেষায়িত ইউনিট র‌্যাব থেকে আইজিপির দায়িত্বে আসেন আল-মামুন। বেনজীর আইজিপি হওয়ার পর ২০২০ সালে র‌্যাব মহাপরিচালকের দায়িত্ব পান তিনি। এর আগে তিনি সিআইডি প্রধানের পদে ছিলেন।,বিসিএস অষ্টম ব্যাচের কর্মকর্তা আল-মামুন ২০২১ সালের ১৮ অক্টোবর গ্রেড ১ এ পদোন্নতি পান।,দায়িত্বরত অবস্থায় আইজিপি পদে আল-মামুন প্রথম কর্মকর্তা হিসেবে বর্ধিত মেয়াদে চুক্তিভিত্তিক নিয়োগ পেলেও পুলিশের শীর্ষ এ দায়িত্বে এর আগেও চুক্তিভিত্তিক নিয়োগের কথাও জানিয়েছেন সাবেক পুলিশ প্রধানরা।,তারা জানান, অন্তত তিনজন কর্মকর্তাকে ২০০৩ থেকে ২০০৬ সময়কালে আইজিপি হিসেবে চুক্তিতে নিয়োগ দিয়েছিল বিএনপি সরকার, যাদের মধ্যে দুজন অবসরে যাওয়া সেনা কর্মকর্তা এবং একজন অবসরে যাওয়া পুলিশ কর্মকর্তা। ,চাকরির বয়সসীমা শেষ হওয়ার পর তারা চুক্তিতে পুলিশ প্রধানের দায়িত্বে এসেছিলেন বলে জানান সাবেক আইজিপি একেএম শহিদুল হক। ,“চাকুরিরত অবস্থায় পুলিশের শীর্ষপদে চুক্তিভিত্তিক নিয়োগের ঘটনা এটাই প্রথম,” মন্তব্য করে তিনি বিডিনিউজ টোয়েন্টিফোর ডটকমকে বলেন, “অবসরে চলে যাওয়া সেনাবাহিনীর দুই কর্মকর্তা শহুদুল হক (২২ এপ্রিল, ২০০৩ থেকে ১৫ ডিসেম্বর, ২০০৪) এবং আশরাফুল হুদাকে (১৫ ডিসেম্বর, ২০০৪ থেকে ৭ এপ্রিল ২০০৫) বিএনপি সরকার পুলিশের আইজি পদে চুক্তিভিত্তিক নিয়োগ দিয়েছিল।”,এছাড়া পুলিশ থেকে নিয়মিত অবসরে চলে যাওয়ার কিছু পরে মো. আব্দুল কাইয়ুমকে আইজিপি হিসেবে চুক্তিভিত্তিক (৭ মে, ২০০৫ থেকে ৬ জুলাই, ২০০৬) নিয়োগ দিয়েছিল ওই সময়কালে ক্ষমতায় থাকা বিএনপি সরকার বলে জানান তিনি।,চৌধুরী আল-মামুনের চুক্তিভিত্তিক নিয়োগের বিষয়ে সাবেক আইজিপি নুরুল হুদা বিডিনিউজ টোয়েন্টিফোর ডটকমকে বলেন, জনস্বার্থেই এ নিয়োগ দিয়েছে সরকার। তার ‘দক্ষতা ও সততা’ ইতোমধ্যে প্রমাণিত হয়েছে।,পুলিশ প্রধান আল-মামুনের জন্ম ১৯৬৪ সালে ১২ জানুয়ারি সুনামগঞ্জের শাল্লা উপজেলার শ্রীহাইল গ্রামে। তিনি পড়াশোনা করেছেন চট্টগ্রাম বিশ্ববিদ্যালয়ে সমাজবিজ্ঞান বিষয়ে।,১৯৮৬ সালে সহকারী সুপারিনটেনডেন্ট (এএসপি) হিসেবে পুলিশে চাকরি শুরু করেন আল-মামুন।,কর্মজীবনে তিনি পুলিশ সদর দপ্তর, মহানগর পুলিশ, আর্মড পুলিশ ব্যাটালিয়ন এবং বিভিন্ন জেলা ইউনিটে দায়িত্ব পালন করেন। জাতিসংঘ শান্তি মিশনেও কাজ করে এসেছেন তিনি।,কর্মক্ষেত্রে অবদানের জন্য আল-মামুন রাষ্ট্রপতি পুলিশ পদক (পিপিএম) ও বাংলাদেশ পুলিশ পদকে (বিপিএম) ভূষিত।,আরও পড়ুন:,Copyright © 2022, bdnews24",bn,2023-01-9 12:39:00+06:00
Bdnews24,আরও ৩ দিন আদালত বর্জনে ব্রাহ্মণবাড়িয়ায় আইনজীবীরা,samagrabangladesh,https://bangla.bdnews24.com/samagrabangladesh/k0vcbhdl89,"বিচারক ও নাজিরের অপসারণ দাবি করে আদালত বর্জনের কর্মসূচি আরও তিন দিন অব্যাহত রাখার ঘোষণা দিয়েছে ব্রাহ্মণবাড়িয়া জেলা আইনজীবী সমিতি।,পূর্বঘোষিত কর্মসূচির শেষ দিনে সোমবার ব্রাহ্মণবাড়িয়া আইনজীবী সমিতির সভাপতি তানভীর ভূইয়া নতুন এই কর্মসূচির ঘোষণা দেন।,তিনি সাংবাদিকদের বলেন, “পূর্বঘোষিত আদালত বর্জন কর্মসূচি আজ শেষ হয়েছে। তবে দাবি আদায় না হওয়ায় বিকালে সমিতির সভায় নতুন করে আরও তিনদিন আদালত বর্জন কর্মসূচি পালনের সিদ্ধান্ত নেওয়া হয়েছে।”,আইনজীবীদের দাবির মধ্যে রয়েছে- ব্রাহ্মণবাড়িয়া জেলা ও দায়রা জজ শারমিন নিগার, নারী ও শিশু নিযার্তন ট্রাব্যুনাল-১ এর বিচারক মোহাম্মদ ফারুক এবং জেলা জজ আদালতের নাজির মোমিনুল ইসলামের অপসারণ।,আইনজীবীদের আন্দোলনের কারণে গত ১ জানুয়ারি থেকে বিচারিক কার্যক্রম বন্ধ রয়েছে। বিচারকরা আদালতে এলেও আইনজীবীরা এজলাসে না যাওয়ায় মামলার বিচারকাজ বন্ধ রয়েছে। এতে ভোগান্তিতে পড়েছেন হাজার হাজার বিচারপ্রার্থী।,আদালত সংশ্লিষ্টরা জানান, একটি মামলা দায়েরকে কেন্দ্র করে আইনজীবী সমিতির নেতাসহ একাধিক আইনজীবীর সঙ্গে নারী ও শিশু নির্যাতন দমন ট্রাইব্যুনাল-১-এর বিচারক মোহাম্মদ ফারুকের কথা কাটাকাটি হয়। এরই জের ধরে আদালতে অচলাবস্থার সূত্রপাত ঘটে।,এ ঘটনায় ছড়িয়ে পড়া তিন মিনিট ১৩ সেকেন্ডের একটি ভিডিওতে দেখা যায়, নারী ও শিশু নির্যাতন দমন ট্রাইব্যুনাল-১ এর বিচারক মোহাম্মদ ফারুক এজলাসে ছিলেন। তিনি মামলা পরিচালনা করছিলেন। এ সময় কয়েকজন আইনজীবী এজলাসের সামনে গিয়ে দাঁড়ান। তাদের মধ্যে জেলা আইনজীবী সমিতির সভাপতি তানভীর ভূঁইয়া, সম্পাদক (প্রশাসন) আক্কাস আলী, আইনজীবী জুবায়ের ইসলাম ছিলেন। তখন এজলাস ঘিরে পুলিশ সদস্যরাও ছিলেন। ,একজন আইনজীবী আদালত বর্জনের কথা বলে বিচারককে এজলাস থেকে নেমে যেতে বলেন। কথাবার্তার একপর্যায়ে আইনজীবীরা উত্তেজিত হয়ে পড়েন। এ সময় তারা বিচারকের সঙ্গে অসৌজন্যমূলক আচরণ এবং উচ্চস্বরে গলাগালি করেন। ,এ সময় জেলা আইনজীবী সমিতির সভাপতি তানভীর ভূঁইয়াকে চড়া গলায়, আঙ্গুল উঁচিয়ে, ধমকের সুরে বিচারককে উদ্দেশ করে ‘নাম, নাম’ বলতেও শোনা যায়। তানভীর ভূঁইয়া বিজয়নগর উপজেলা আওয়ামী লীগের সাধারণ সম্পাদক এবং উপজেলা পরিষদের সাবেক চেয়ারম্যান।  ,তবে তানভীর ভূঁইয়া বিচারকের সঙ্গে অসৌজন্যমূলক আচরণের অভিযোগ অস্বীকার করেন।    ,এ ঘটনার পর জেলা আইনজীবী সমিতির তিন সদস্যকে হাই কোর্ট সশরীরে তলব করেছে।,আগামী ১৭ জানুয়ারি হাই কোর্টে তলব পাওয়া তিন আইনজীবী হলেন- ব্রাহ্মণবাড়িয়া জেলা আইনজীবী সমিতির সভাপতি মো. তানভীর ভূঁইয়া, সমিতির সম্পাদক (প্রশাসন) মো. আক্কাস আলী এবং আইনজীবী জুবায়ের ইসলাম।,Copyright © 2022, bdnews24",bn,2023-01-9 12:40:00+06:00
Bdnews24,আরিফের মৃত্যু: ‘স্বচ্ছ’ তদন্তের আশ্বাস যুক্তরাষ্ট্র দূতাবাসের,bangladesh,https://bangla.bdnews24.com/bangladesh/g6a4jo1hpp,"বস্টনে পুলিশের গুলিতে বাংলাদেশি বংশোদ্ভূত তরুণ সৈয়দ আরিফ ফয়সালের মৃত্যুর স্বচ্ছ তদন্ত হবে বলে আশ্বস্ত করেছে ঢাকার যুক্তরাষ্ট্র দূতাবাস। ,সোমবার দূতাবাসের মুখপাত্র জেফ রাইডেনুরের সই করা বিবৃতিতে এই আশ্বাসবাণীর পাশাপাশি নিহতের পরিবারের প্রতি সমবেদনা জানানো হয়।,এতে বলা হয়, “যুক্তরাষ্ট্র দূতাবাস সৈয়দ ফয়সালের পরিবারের গভীর সমবেদনা জ্ঞাপন করছে। ডিস্ট্রিক্ট অ্যাটর্নির অফিসের মাধ্যমে স্বচ্ছ ও পূর্ণাঙ্গ তদন্তে আমাদের সমর্থন রয়েছে।”,গত বুধবার দুপুরে যুক্তরাষ্ট্রের বস্টনের কেমব্রিজে পুলিশের গুলিতে নিহত হন ইউনিভার্সিটি অব ম্যাসাচুসেটস আমহার্স্টের শিক্ষার্থী ফয়সাল।,এদিকে তার এমন মৃত্যুর জন্য দায়ী পুলিশের বিচার দাবিতে সোমবার ঢাকায় পররাষ্ট্র মন্ত্রণালয়ের সামনে ‘সচেতন নাগরিক সমাজ’ ব্যানারে মানববন্ধন হয়।,দুপুরে দেশটির জাতীয় নিরাপত্তা পরিষদের দক্ষিণ এশিয়া বিষয়ক জ্যেষ্ঠ পরিচালক ইলিন লোবেশার আগমনকে ঘিরে এই মানববন্ধন অনুষ্ঠিত হয়।,পররাষ্ট্র মন্ত্রণালয়ের সামনে মানববন্ধনে শ খানেক মানুষ অংশ নেন। এতে ‘যুক্তরাষ্ট্রে আজ মানবাধিকার ভূলুণ্ঠিত’, ‘জাস্টিস ফর ফয়সাল’, ‘ইউএসএতে বাংলাদেশি নিহত, পররাষ্ট্র মন্ত্রণালয় চুপ কেন?’, ‘স্টপ কন্টিনিউয়াস হিউম্যান রাইটস ভায়োলেশন’ প্রভৃতি প্ল্যাকার্ড প্রদর্শন করেন অংশগ্রহণকারীরা।,আর নিজেদের কমিউনিটির সন্তান ফয়সালের এই মৃত্যুকে ‘হত্যাকাণ্ড’ হিসেবে বর্ণনা করে যুক্তরাষ্ট্রে প্রবাসী বাংলাদেশিরাও বিক্ষোভ করেছেন। বাংলাদেশে তার পরিবারও বিচারের দাবি জানিয়েছে।,Copyright © 2022, bdnews24",bn,2023-01-9 12:46:00+06:00
Bdnews24,"গুটিলের মানে কী, জানতে পারবেন ফারিয়া?",glitz,https://bangla.bdnews24.com/glitz/cyd271l1mr,"Copyright © 2022, bdnews24",bn,2023-01-9 12:57:00+06:00
Bdnews24,পর্তুগালের দায়িত্বে মার্তিনেস,sport,https://bangla.bdnews24.com/sport/hfr1wvt5l7,"এফপিএফ সভাপতি ফের্নান্দো গোমেস সোমবার মার্তিনেসকে পাশে নিয়ে সংবাদ সম্মেলন করেন। সেখানে এই স্প্যানিশ কোচের দায়িত্ব নেওয়াটা পর্তুগাল জাতীয় দলের জন্য ‘গুরুত্বপূর্ণ মুহূর্ত’ বলে মন্তব্য করেন তিনি।,কাতার বিশ্বকাপের পর থেকে দলগুলো নানা বাঁকবদলের মধ্য দিয়ে যাচ্ছে। মার্তিনেস ছেড়েছেন বেলজিয়ামের কোচের দায়িত্ব। গত বিশ্বকাপে গ্রুপ পর্ব থেকে ছিটকে যায় দলটি।,২০১৬ সালে বেলজিয়ামের কোচের দায়িত্ব নেন মার্তিনেস। তবে এবার কাতার বিশ্বকাপ শেষের পর দায়িত্ব থেকে সরে দাঁড়ানোর আগাম ঘোষণা দিয়ে রেখেছিলেন তিনি। এমনকি বেলজিয়াম বিশ্ব চ্যাম্পিয়ন হলেও ছয় বছরের সম্পর্ক চুকেবুকে দেবেন, এমনটা বলেছিলেন মার্তিনেস।,গ্রুপ পর্ব থেকে বেলজিয়াম বিদায় নেওয়ায় দলটির কোচ হিসেবে মার্তিনেসের সময়ও ফুরায়। যদিও ৪৯ বছর বয়সী এই কোচের হাত ধরে দারুণ অর্জন আছে দলটির। মার্তিনেসই বেলজিয়ামকে ফিফা র‌্যাঙ্কিংয়ে শীর্ষে তুলেছিলেন। ২০১৮ বিশ্বকাপে তার হাত ধরে দলটি তৃতীয় হয়। যদিও উচ্চাশা নিয়ে কাতারে এলেও তা পূরণ হয়নি।,কাতার বিশ্বকাপে মরক্কোর কাছে কোয়ার্টার-ফাইনালে হারে পর্তুগিজরা। ফলে ফের্নান্দো সান্তোসকেও সরে যেতে হয়। সেই থেকে পর্তুগালও ছিল কোচের খোঁজে।,২০১৪ সালে দায়িত্ব নেওয়ার পর সান্তোসের কোচিংয়ে নিজেদের ইতিহাসে সেরা সাফল্য পায় পর্তুগাল। ২০১৬ সালে ইউরো চ্যাম্পিয়নশিপ ও উয়েফা নেশন্স লিগের ২০১৮-১৯ মৌসুমের শিরোপা জেতে।,কিন্তু কাতার বিশ্বকাপে তার কৌশল প্রবল সমালোচনার মুখে পড়ে। বিশেষ করে দলের সেরা তারকা ক্রিস্তিয়ানো রোনালদোকে বেঞ্চে বসিয়ে রাখাসহ ড্রেসিং রুমের অস্থিরতার ইস্যুতে চাপের মুখে ছিলেন সান্তোসে। ১০৯ ম্যাচ দায়িত্বে থাকা এই কোচকে শেষ পর্যন্ত বিদায় নিতে হয়।,Copyright © 2022, bdnews24",bn,2023-01-9 13:10:00+06:00
Bdnews24,ফুটবলের বিশ্বমঞ্চে যেতে প্রস্তুতি কলসিন্দুরের যে প্রাথমিকে (ভিডিওসহ),news,https://bangla.bdnews24.com/news/yin1sgxhu5,"Copyright © 2022, bdnews24",bn,2023-01-9 13:12:00+06:00
Bdnews24,দুদকের মামলায় বাহারছড়া ইউপি চেয়ারম্যান কারাগারে,ctg,https://bangla.bdnews24.com/ctg/3rqqqzq44s,"সম্পদ বিবরণী জমা না দেওয়ায় দুর্নীতি দমন কমিশনের (দুদক) মামলায় কক্সবাজারের টেকনাফের বাহারছড়া ইউনিয়ন পরিষদের চেয়ারম্যান আমজাদ হোসেন খোকনকে কারাগারে পাঠিয়েছে আদালত।,সোমবার তিনি চট্টগ্রামের বিভাগীয় বিশেষ জজ মুনসি আব্দুল মজিদের আদালতে আত্মসমর্পণ করে জামিনের আবেদন করলে আদালত তা নামঞ্জুর করে কারাগারে পাঠানোর আদেশ দেয়।,দুদকের পিপি কাজী সানোয়ার আহমেদ লাভলু বিডিনিউজ টোয়েন্টিফোর ডটকমকে বলেন, “সম্পদ বিবরণী দাখিল না করায় দুদক আইন ২০০৪ এর ২৬(২) ধারায় মামলা করা হয়েছিল। আজ বাহারছড়ার ইউপি চেয়ারম্যান 0আদালতে আত্মসমর্পণ করে জামিন আবেদন করেন। শুনানি শেষে তা নামঞ্জুর করে আদালত তাকে কারাগারে পাঠানোর আদেশ দেন।”,ইউপি চেয়ারম্যান আমজাদ খোকন (৩৮) স্থানীয় শামলাপুর পুরানপাড়া শীলখালী গ্রামের মোহাম্মদ ইসমাইলের ছেলে।,দুদক প্রধান কার্যালয়ের নির্দেশনা অনুসারে সমন্বিত জেলা কার্যালয় চট্টগ্রাম-২ থেকে ২০২০ সালের ২০ সেপ্টেম্বর আমদাজ হোসেন খোকন ও তার স্ত্রীর এবং তার উপর নির্ভরশীল ব্যক্তিদের স্বনামে ও বেনামে অর্জিত সব স্থাবর-অস্থাবর সম্পত্তি, দায়-দেনা, আয়ের উৎস এবং তা অর্জনের বিবরণ জমা দিতে নির্দেশ দেওয়া হয়।,আদেশ পাওয়ার ২১ কার্যদিবসের মধ্যে তা জমা দেওয়ার নির্দেশনা ছিল। ২০২০ সালের ২২ সেপ্টেম্বর খোকন ওই নোটিশ গ্রহণ করেন। কিন্তু তিনি সম্পদ বিবরণী জমা না দেওয়ায় ২০২১ সালের ২৪ মার্চ এ ঘটনায় মামলা করেন দুদক সমন্বিত জেলা কার্যালয় চট্টগ্রাম-২ এর তৎকালীন উপসহকারী পরিচালক মো. শরীফ উদ্দিন।,তদন্ত শেষে, ২০২২ সালের ১১ সেপ্টেম্বর, দুদক সমন্বিত জেলা কার্যালয় কক্সবাজারের ‍উপসহকারী পরিচালক মো. নাছরুল্লাহ হোসাইন এ মামলায় আসামি খোকনের বিরুদ্ধে অভিযোগপত্র জমা দেন, আদালত তা গ্রহণ করে।,Copyright © 2022, bdnews24",bn,2023-01-9 13:17:00+06:00
Bdnews24,বসন্তেই ‘আসতে পারে’ অ্যাপলের মিক্সড রিয়ালিটি হেডসেট,tech,https://bangla.bdnews24.com/tech/2g9v7d2roi,"অ্যাপলের বহুল প্রতীক্ষিত মিক্সড রিয়ালিটি হেডসেট নিয়ে কিছুদিন পরপর বিভিন্ন গুঞ্জন শোনা গেলেও ডিভাইসটি সম্পর্কে এখনও কোনো তথ্য দেয়নি আইফোন নির্মাতা কোম্পানিটি। তবে, নির্ভরযোগ্য এক অ্যাপল বিশ্লেষক বলছেন ভিন্ন কথা।,ব্লুমবার্গের প্রতিবেদক মার্ক গারম্যানের তথ্য অনুযায়ী, সম্ভবত জুনে অনুষ্ঠিত হতে যাওয়া ‘ওয়ার্ল্ডওয়াইড ডেভেলপার্স কনফারেন্স (ডব্লিউডব্লিউডিসি)’-তে এর দেখা মিলবে। আর আসন্ন শরৎকাল থেকেই এটি বাজারজাত করা হবে।,প্রযুক্তিবিষয়ক সাইট ভার্জের প্রতিবেদন অনুযায়ী, এই ডিভাইসের সম্ভাব্য দাম তিন হাজার ডলার। আর এতে ব্যবহৃত হয়েছে অ্যাপলের নতুন ‘এক্সআরওএস’ নামের অপারেটিং সিস্টেম। পাশাপাশি, এটি ‘অগমেন্টেড রিয়ালিটি (এআর)’ ও ‘ভার্চুয়াল রিয়ালিটি (ভিআর)’ দুটো অভিজ্ঞতাই দেবে।,গারম্যান বলছেন, বিভিন্ন থার্ড পার্টি অ্যাপ তৈরি শুরু করতে এরইমধ্যে ‘কিছু সংখ্যক হাই-প্রোফাইল’ ডেভেলপারকে এই ‘রিয়ালিটি প্রো-ব্রান্ডেড’ ডিভাইস দেখিয়েছে অ্যাপল।,গারম্যানের অনুমানের মিল রয়েছে আরেক সুপরিচিত অ্যাপল বিশ্লেষক মিং-চি কুও’র অনুমানের সঙ্গে। গত সপ্তাহে তিনি বলেন, বিভিন্ন যান্ত্রিক ত্রুটির পাশাপাশি সফটওয়্যার তৈরিতে প্রয়োজনীয় রসদের ঘাটতি থাকায় হেডসেটটির নির্মাণকাজ পিছিয়েছে।,তিনি আরও যোগ করেন, বসন্তের কোনো মিডিয়া ইভেন্ট বা ‘ডব্লিউডব্লিউডিসি’ আয়োজনে অ্যাপলের হেডসেট উন্মোচনের ঘোষণা দেওয়ার ‘সম্ভাবনা বেশি’।,সাম্প্রতিক মাসগুলোতে এই হেডসেটের সম্ভাব্য কার্যক্ষমতা নিয়ে অসংখ্য প্রতিবেদন প্রকাশিত হয়েছে। এর মধ্যে আছে লগইন ও আর্থিক লেনদেনের জন্য ‘আইরিস স্ক্যানিং’ ব্যবস্থা এবং ‘ফিজিকাল ডায়াল’ সুবিধার মাধ্যমে ‘ভিআর’ থেকে বের হওয়ার মতো বিষয়গুলো।,মার্কিন সংবাদমাধ্যম ‘দ্য ইনফর্মেশনের’ তথ্য অনুযায়ী, হেডসেটে ইয়ারবাড ব্যবহারের সময় ‘আলট্রা-লো-লেটেনসি মোড’ সক্রিয় করার উদ্দেশ্যে এতে একটি ‘এয়ারপড প্রো’ সংযোগের ব্যবস্থাও রয়েছে।,এক হাজার চারশ ৯৯ ডলারের ‘মেটা কোয়েস্ট প্রো’র মতোই, এটি সম্ভবত গেইমিংয়ের চেয়ে ডিভাইসের কার্যকারিতার দিকে বেশি মনযোগ দিয়েছে বলে প্রতিবেদনে উল্লেখ করেছে ভার্জ। আর এতে কোনো গেইমিং কন্ট্রোলার থাকার সম্ভাবনাও কম।,গারম্যান বলছেন, ডিভাইসের বিভিন্ন হার্ডওয়্যার, সফটওয়্যার ও সেবায় এখনও ‘বেশ কিছু সংখ্যক গেরো ছুটানো’ বাকি। এটি অ্যাপলের অন্যান্য প্রকল্পের গতিও কমিয়ে ফেলছে। ফলে, এই বছর সম্ভবত তুলনামূলক কম পণ্য বাজারে আনবে অ্যাপল। আর সম্ভবত এ কারণেই দুই বছরের মধ্যে নিজস্ব ডিভাইসে ইনটেল চালিত ব্যবহার না করার লক্ষ্য থেকে সরে এসেছে অ্যাপল।,Copyright © 2022, bdnews24",bn,2023-01-9 12:01:00+06:00
Bdnews24,ভুলিয়ে নিয়ে মাদ্রাসাছাত্রকে যৌন নিপীড়ন,ctg,https://bangla.bdnews24.com/ctg/k7rc558ogj,"চট্টগ্রামে বাসে হেলপারের চাকরির প্রলোভন দেখিয়ে এক মাদ্রাসাছাত্রকে যৌন নিপীড়নের অভিযোগ উঠেছে এক যুবকের বিরুদ্ধে; তাকে ধরতে চেষ্টা চালাচ্ছে পুলিশ।,১০ বছর বয়সী ওই শিশু একটি মাদ্রাসার তৃতীয় শ্রেণির আবাসিক শিক্ষার্থী। তার বাসা নগরীর চৈতন্য গলি এলাকায়। ,গত ২৬ ডিসেম্বর সকালে মাদ্রাসা থেকে বাসায় যাওয়ার পথে বিআরটিসি বাস টার্মিনালের কাছে বয়লার কলোনির সামনে থেকে শিশুটিকে এক যুবক রাউজান নোয়াপাড়ায় একটি বাসায় নিয়ে যায় বলে অভিযোগ করেন শিশুটির বাবা। ওই বাসাতেই তার ছেলেকে ‘বলাৎকার’ করা হয় বলে তার অভিযোগ। ,গত ৩১ ডিসেম্বর কোতোয়ালি থানায় মামলা করেন শিশুটির বাবা। সেখানে তিনি অভিযোগ করেন, তার ছেলেকে বাসের হেলপারের চাকরির ‘প্রলোভন’ দেখানো হয়েছিল্,নগর পুলিশের অতিরিক্ত উপ-কমিশনার (দক্ষিণ) নোবেল চাকমা বিডিনিউজ টোয়েন্টিফোর ডটকমকে বলেন, “বিষয়টি আমরা আমলে নিয়েই অভিযান শুরু করেছি। পুলিশের একটি দল ছেলেটিকে নিয়ে রাউজান উপজেলায় অভিযান চালিয়েছে। আশা করি তাকে (যুবক) শনাক্ত করতে পারব।”,মামলায় অভিযোগে বলা হয়, ২৬ ডিসেম্বর নিয়ে যাওয়ার পর রাউজানের নোয়াপাড়া এলাকায় একটি বাসায় শিশুটিকে ‘বলাৎকার’ করা হয়। পরদিন ছেলেটিকে নগরীর কালুরঘাট এলাকায় রেখে যান ওই ব্যক্তি। স্থানীয় এক পিকআপ চালক শিশুটিকে একা ঘুরতে দেখে তার কাছ তার বাবার ফোন নম্বর নিয়ে ফোন করেন। পরে তার বাবা গিয়ে উদ্ধার করে।,বাসায় ফেরার পর ছেলের মুখে ঘটনা শুনে ওই ব্যক্তি ছেলেকে সঙ্গে নিয়ে ৩০ ডিসেম্বর ওই জায়গা ঘুরেও আসেন।,Copyright © 2022, bdnews24",bn,2023-01-9 13:21:00+06:00
Bdnews24,গাজীপুরে গরু চোর সন্দেহে যুবককে পিটিয়ে হত্যা,samagrabangladesh,https://bangla.bdnews24.com/samagrabangladesh/4kast877da,"গাজীপুরের কালিয়াকৈর উপজেলায় গরু চোর সন্দেহে এক যুবককে পিটিয়ে হত্যা করা হয়েছে।,সোমবার দুপুরে উপজেলা স্বাস্থ্য কমপ্লেক্সে চিকিৎসাধীন অবস্থায় ওই যুবক মারা যান বলে কালিয়াকৈর থানার ওসি মো. আকবর আলী খান জানান।  ,নিহত বকুল মিয়া (৩৫) নাটোরের সিঙ্গার উপজেলার কদমা গ্রামের বাসিন্দা।,এ সময় আহতরা হলেন- কালিয়াকৈর উপজেলার কাঞ্চনপুর এলাকার রফিজ উদ্দিনের ছেলে সোহেল রানা (৩৫) এবং কুড়িগ্রাম সদর উপজেলার ডাকবাংলো এলাকার তোফাজ্জল হোসেনের ছেলে লিটন মিয়া (২৮)।,এলাকাবাসীর বরাতে পুলিশ জানায়, রোববার গভীর রাত দেড়টার দিকে কালিয়াকৈর উপজেলার নিশ্চিন্তপুর গ্রামের মিজু মিয়ার বাড়ি থেকে কয়েকটি চোর গরু চুরি হয়। পালিয়ে যাওয়ার সময় এলাকাবাসী তাদের ধাওয়া দেয়। চোরদের ছুরিকাঘাতে সোহেল ও লিটন আহত হয়। ,এ সময় চোর সন্দেহে বকুল মিয়াকে আটক করে এলাকাবাসী। অন্যরা পালিয়ে যায়। পরে উত্তেজিত জনতা বকুল মিয়াকে বেদম মারধর করে।,খবর পেয়ে রাতেই পুলিশ তাকে মুমূর্ষু অবস্থায় কালিয়াকৈর উপজেলা স্বাস্থ্য কমপ্লেক্সে ভর্তি করে। চিকিৎসাধীন অবস্থায় সোমবার তার মৃত্যু হয়।,ওসি আকবর আলী জানান, আহত দুজনকে গাজীপুর শহীদ তাজউদ্দীন আহমদ মেডিকেল কলেজ হাসপাতালে ভর্তি রয়েছে।,Copyright © 2022, bdnews24",bn,2023-01-9 13:21:00+06:00
Bdnews24,শ্রীলঙ্কা সিরিজে ফেরা হচ্ছে না বুমরাহর,cricket,https://bangla.bdnews24.com/cricket/fx1hfsh2od,"আগামী ৯ ফেব্রুয়ারি নাগপুরে অস্ট্রেলিয়ার বিপক্ষে প্রথম টেস্টেও তার খেলা নিয়ে রয়েছে সংশয়। ক্রিকেট ওয়েবসাইট ইএসপিএনক্রিকইনফোর খবর, ২৯ বছর বয়সী পেসারের ম্যাচ ফিটনেস ফিরে পেতে আরও এক মাস সময় লাগতে পারে।,ভারতীয় ক্রিকেট বোর্ড-বিসিসিআই সোমবার এক বিবৃতিতে বুমরাহকে শ্রীলঙ্কা সিরিজ থেকে সরিয়ে নেওয়ার কথা জানায়।,“ওয়ানডে সিরিজের আগে গুয়াহাটিতে দলের সঙ্গে যোগ দিতে বুমরাহ প্রস্তুত ছিলেন। বোলিং স্বাভাবিক অবস্থায় আনতে তার আরও কিছুটা সময় লাগবে। সতর্কতামূলক ব্যবস্থা হিসেবে এই সিদ্ধান্ত নেওয়া হয়েছে।”,পিঠের চোটে গত বছরের সেপ্টেম্বর থেকে মাঠের বাইরে বুমরাহ। ফলে খেলতে পারেননি গত টি-টোয়েন্টি বিশ্বকাপে। বেঙ্গালুরুতে জাতীয় ক্রিকেট একাডেমিতে (এনসিএ) পুনর্বাসন প্রক্রিয়ায় ছিলেন তিনি।,শ্রীলঙ্কার বিপক্ষে সীমিত ওভারের সিরিজের জন্য গত ২৭ ডিসেম্বর ভারতের ঘোষিত দলে ছিলেন না বুমরাহ। এক সপ্তাহ পর ৩ জানুয়ারি তাকে ওয়ানডে দলে যোগ করার কথা জানায় বোর্ড।,“পেসারের (বুমরাহ) পুনর্বাসন শেষ হয়েছে এবং এনসিএ তাকে ফিট ঘোষণা করেছে। তিনি শিগগিরই ভারতের ওয়ানডে দলের সঙ্গে যোগ দেবেন।”,এখন আগামী ১৮ জানুয়ারি নিউ জিল্যান্ডের বিপক্ষে শুরু ওয়ানডে ও টি-টোয়েন্টি সিরিজেও তার খেলার সম্ভাবনা নেই বললেই চলে।, রোহিত শর্মা (অধিনায়ক), শুবমান গিল, বিরাট কোহলি, সূর্যকুমার যাদব, শ্রেয়াস আইয়ার, লোকেশ রাহুল (উইকেটরক্ষক), ইশান কিষান (উইকেটক্ষক), হার্দিক পান্ডিয়া (সহ-অধিনায়ক), ওয়াশিংটন সুন্দর, যুজবেন্দ্র চেহেল, কুলদিপ যাদব, আকসার প্যাটেল, মোহাম্মদ শামি, মোহাম্মদ সিরাজ, উমরান মালিক, আর্শদিপ সিং।,Copyright © 2022, bdnews24",bn,2023-01-9 13:07:00+06:00
Bdnews24,ফুটবলে বদলে গেছে রংপুরের সদ্যপুস্করনী (ভিডিওসহ),news,https://bangla.bdnews24.com/news/t9sbfo9io5,"Copyright © 2022, bdnews24",bn,2023-01-9 13:33:00+06:00
Bdnews24,উচ্চ আদালতে বিচারক নিয়োগে আইন কিছু দিনের মধ্যে: মন্ত্রী,bangladesh,https://bangla.bdnews24.com/bangladesh/31o8d0mubn,"উচ্চ আদালতে বিচারক নিয়োগে আইন প্রণয়নের প্রক্রিয়া চলছে বলে জানালেন আইনমন্ত্রী আনিসুল হক।,সোমবার সংসদে ‘বাংলাদেশ সুপ্রিম কোর্টের বিচারক (ছুটি, পেনশন ও বিশেষাধিকার) বিল’ পাসের আলোচনায় বিরোধীদলের সদস্যদের বক্তব্যের জবাবে এ কথা বলেন তিনি।,ওই আলোচনায় অংশ নিয়ে জাতীয় পার্টি ও গণফোরামের সংসদ সদস্যরা বিচারক নিয়োগে আইন করার দাবি জানান।,গণফোরামের সংসদ সদস্য মোকাব্বির খান বলেন, সংবিধান অনুযায়ী এখন উচ্চ আদালতে বিচারক নিয়োগ দেন রাষ্ট্রপতি।,“বিচারক নিয়োগের ক্ষেত্রে অযোগ্যতার কথা বলা থাকলেও যোগ্যতার মানদণ্ড বলা নেই। এক্ষেত্রে বিচারক নিয়োগে সুনির্দিষ্ট আইন করা হলে নিয়োগ প্রশ্নবিদ্ধ করার সুযোগ থাকবে না।”,নির্বাচন কমিশনার নিয়োগে সম্প্রতি আইন হয়েছে, একইভাবে বিচারক নিয়োগেও আইন করা দরকার বলে মত দেন এ সংসদ সদস্য।,জাতীয় পার্টির পীর ফজলুর রহমানও একই কথা বলেন।,পরে আইনমন্ত্রী আনিসুল হক বলেন, বিচারক নিয়োগের আইন করার জন্য সরকার কাজ করছে। ‘কিছু দিনের মধ্যেই’ এই আইন সংসদে আনতে পারবেন।, ,আলোচনা শেষে ‘বাংলাদেশ সুপ্রিম কোর্টের বিচারক (ছুটি, পেনশন ও বিশেষাধিকার) বিল- ২০২৩’ জাতীয় সংসদে পাস হয়। ,এর আগে বিলের উপর দেওয়া সংশোধনী, জনমত যাচাই ও বাছাই কমিটিতে পাঠানোর প্রস্তাবগুলো নিস্পত্তি করেন স্পিকার শিরীন শারমিন চৌধুরী।,১৯৮২ সালে সামরিক আমলে অধ্যাদেশ দিয়ে এ সংক্রান্ত আইন হয়। সেটি বাতিল করে বাংলায় নতুন এই আইনটি করা হয়েছে।,অবসরের পর প্রধান বিচারপতির জন্য মাসে ৭০ হাজার টাকা বিশেষ ভাতার বিধান রেখে আইনটি পাস হয়।,এতে বলা হয়, প্রধান বিচারপতি অবসরের পর তার জীবদ্দশায় গৃহসহায়ক, গাড়িচালক, দারোয়ান সেবা, সাচিবিক সহায়তা এবং অফিস কাম বাসভবনের রক্ষণাবেক্ষণ ব্যয় নির্বাহের জন্য প্রতি মাসে ৭০ হাজার টাকা বিশেষ ভাতা পাবেন।,এছাড়া একজন বিচারককে তার মোট কর্মকালীন ছুটির শর্ত অনুযায়ী অর্ধ গড় বেতনে মোট ৩৬ মাসের অধিক ছুটি মঞ্জুর না করার বিধান রাখা হয়েছে।,কোনো বিচারকের প্রকৃত কর্মকালের এক-চব্বিশাংশ মেয়াদ পর্যন্ত তাকে পূর্ণ গড় বেতনে ছুটি মঞ্জুর করা যাবে। পূর্ণ গড় বেতনে ছুটি এককালীন পাঁচ মাস এবং অন্য ছুটি এককালীন ১৬ মাসের বেশি মঞ্জুর করা যাবে না।,কোনো বিচারক পূর্ণ গড় বেতনে ছুটিতে থাকাকালে নির্ধারিত মাসিক বেতনের সমান হারে ছুটিকালীন বেতন প্রাপ্য হবেন।,কোনো আঘাতের কারণে অথবা দায়িত্ব পালনকালে আহত হয়ে কাজ করতে অক্ষম হলে বিশেষ অক্ষমতাজনিত ছুটি দেওয়ার বিধানও রাখা হয়েছে আইনে।,নতুন আইনে বলা হয়েছে, বিচারকদের পেনশন ও আনুতোষিক মঞ্জুর করার এখতিয়ার থাকবে রাষ্ট্রপতির হাতে।,অবসরে যাওয়া বিচারকরা উৎসব ও বাংলা নববর্ষ ভাতা পাবেন। কোনো বিচারক অনুমোদিত ছুটি অবকাশের অতিরিক্ত অনুপস্থিতিকালের জন্য কোনো বেতন প্রাপ্য হবেন না।,নতুন আইনে উচ্চ আদালতের বিচারকদের ছুটি, ছুটি নগদায়ন, আনুতোষিক ও পারিবারিক পেনশন, ভবিষ্য তহবিল ও পেনশন সংক্রান্ত বিভিন্ন বিধান সম্পর্কে বলা হয়েছে।,Copyright © 2022, bdnews24",bn,2023-01-9 13:40:00+06:00
Bdnews24,সিলেটে ব্যাডমিন্টন খেলোয়াড়ের ঝুলন্ত লাশ উদ্ধারের ঘটনায় স্বামী গ্রেপ্তার,samagrabangladesh,https://bangla.bdnews24.com/samagrabangladesh/sc6n60io5e,"সিলেটের সাবেক ব্যাডমিন্টন খেলোয়াড় ফারাজানা হক মিলির (২৫) ঝুলন্ত মরদেহ উদ্ধারের ঘটনায় তার স্বামীকে গ্রেপ্তার করা হয়েছে।,রোববার দুপুরে সিলেট মহানগর পুলিশের কোতোয়ালী থানায় নিহত মিলির বড় রুমানা হক সোহেলী বাদী হয়ে আত্মহত্যায় প্ররোচণার অভিযোগে মামলাটি করেন বলে জানান পরিদর্শক (তদন্ত) মো. আবুল কাহের।,তিনি আরও জানান, সেই মামলায় গ্রেপ্তার দেখিয়ে মিলির স্বামী নূর আলমকে আদালতের মাধ্যমে কারাগারে পাঠানো হয়েছে। শনিবার লাশ উদ্ধারের সময় নূর আলমকে আটক করা হয়েছিল।,পরিবার জানায়, প্রায় চার বছর আগে সুনামগঞ্জের দিরাই উপজেলার কালিয়ার কাপন গ্রামের মো. আশকর আলীর ছেলে মো. নূর আলমের সঙ্গে মিলির বিয়ে হয়। তারা সিলেট নগরীর তেলিহাওর এলাকার সিলভ্যালি টাওয়ারে থাকতেন।,মিলির বড় ভাই সিলেটের স্থানীয় সাংবাদিক আমিনুল হক সিপন বলেন, “নূর আলম আমার বোনের ক্রেডিট কার্ড ব্যবহার করে ছয় লাখ টাকা তুলে অনলাইনে জুয়া খেলেছেন। এ ছাড়া মিলির ব্যবহৃত স্বর্ণ দেড় লাখ টাকায় বিক্রি করে জুয়া খেলেছেন। এসব বিষয় নিয়ে কথা কাটাকাটির জেরে প্রায়ই মিলিকে মারধর করা হতো।“  ,মামলায় অভিযোগ করা হয়, “নূর আলম জুয়া ও নেশায় আসক্ত। তিনি প্রায়ই মিলিকে শারীরিক ও মানসিক নির্যাতন করতেন। মারধর করে তিনি মিলির ব্যাংক অ্যাকাউন্ট থেকে টাকা তুলে নিয়ে যান। জিন্দাবাজারের একটি জুয়েলার্সে মিলির স্বর্ণালঙ্কার বন্ধক রেখে ঋণ নেন।”,“৪ জানুয়ারি মিলিকে ৫ হাজার টাকা দিতে বলেন নূর আলম। তখন মিলি অপরাগতা জানায়। তখন নূর আলম শারীরিক ও মানসিকভাবে নির্যাতন করে মিলিকে আত্মহত্যার প্ররোচণা দেন। নির্যাতন সইতে না পেরে গত ৫ জানুয়ারি বিকেল ৪টায় মিলি তার রুমের দরজা ভেতর থেকে বন্ধ করে দেন।”,মামলার বাদী সোহেলী অভিযোগে আরও বলেন, খবর পেয়ে তিনি দরজা খোলার চেষ্টা করতে নূর আলমকে অনুরোধ করেন। কিন্তু তাতে নূর আলম কর্ণপাত করেননি।,একপর্যায়ে সোহেলী তার স্বামী রিপন খানকে দিয়ে দরজা খোলার উদ্যোগ নিলে আবারও নূর আলম বাধা দেন। শনিবার সকাল সাড়ে ১০টায় দরজা ভেঙে ভেতরে প্রবেশ করে ঘরের সিলিং ফ্যানের সঙ্গে মিলির ঝুলন্ত মরদেহ দেখতে পাওয়া যায় বলে মামলায় বলা হয়।,Copyright © 2022, bdnews24",bn,2023-01-9 13:52:00+06:00
Bdnews24,নোয়াখালীর রাবেয়ার শেকল ভাঙার লড়াই (ভিডিওসহ) ,news,https://bangla.bdnews24.com/news/g2b8muk7r9,"Copyright © 2022, bdnews24",bn,2023-01-9 13:49:00+06:00
Bdnews24,"ভরা মজলিসে নাচলেন সিদ্ধার্থ, বিয়ের কথায় পেলেন লজ্জা",glitz,https://bangla.bdnews24.com/glitz/cinema/9z6ihqtt2s,"ছাদনাতলায় যাওয়ার তারিখ ঠিক হয়েছে, ঠিক হয়ে গেছে বিয়ের অনুষ্ঠানের ভেন্যু, তবুও বিয়ে নিয়ে টু শব্দটি করছেন না বলিউড তারকা সিদ্ধার্থ মালহোত্রা ও কিয়ারা আদভানি।,টাইমস অব ইন্ডিয়া জানিয়েছে, তাদের বিয়ের দিন ঠিক হয়েছে ৬ ফেব্রুয়ারি। বিয়ের অনুষ্ঠান হবে রাজস্থানের জয়সলমীরের এক বিলাসবহুল হোটেলে। ,সিদ্ধার্থ ও কিয়ারা কখনও তাদের প্রেমের সম্পর্ক নিয়ে মুখ খোলেননি; আবার অস্বীকারও করেননি। পাপরাজ্জিদের ক্যামেরায় তারা একাধিকবার ধরা পড়েছেন একসাথে। নানা জায়গায় একান্তে সময় কাটাতেও দেখা গেছে দুজনকে, কিন্তু প্রেমের বিষয়ে দুজনেই চুপ থেকেছেন বরাবর।,তবে বিপদে পড়েছিলেন কফি উইথ করনে গিয়ে। করণের প্রশ্নবানে শেষ পর্যন্ত সিদ্ধার্থ বলেন, তাদের দুজনের সম্পর্কটা ‘বন্ধুত্বের চেয়েও গভীর’।,সম্প্রতি দিল্লিতে অভিনেত্রী-মডেল আরতি ক্ষেত্রপালের ভাই লভ বনসাল এবং নন্দিনী গুপ্তার বিয়ের পার্টিতে গিয়েছিলেন সিদ্ধার্থ। সেই বিয়ের একটি ভিডিও সোশাল মিডিয়ায় ছড়িয়ে পড়লে তাতে দেখা যায়, অনুষ্ঠানে উপস্থিত এক ব্যক্তি সিদ্ধার্থের সামনে তার বিয়ের প্রসঙ্গ তুলে আনেন। ওই প্রসঙ্গে এড়িয়ে সিদ্ধার্থ লাজুক হেসে সেখান থেকে সরে পড়েন।,ওই অনুষ্ঠানেই এর আগে নাচ-গানে মেতেছিলেন সিদ্ধার্থ।  ,এদিকে ৬ ফেব্রুয়ারি কিয়ারা-সিদ্ধার্থর বিয়ের তারিখ ধরে এর আগের দুই দিন ৪ ও ৫ ফেব্রুয়ারি পরিবারের সদস্য ও ঘনিষ্ঠজনদের নিয়ে মেহেদী, হলুদ ও সংগীতের অনুষ্ঠানের পসরা সাজানো হয়েছে বলে জানিয়েছে টাইমস অব ইন্ডিয়া।,সিদ্ধার্থ এখন তার পরবর্তী সিনেমা ‘মিশন মজনু’র মুক্তির অপেক্ষায় রয়েছেন। অন্যদিকে ২০২৩ সালে মুক্তি পাবে কিয়ারা আদভানির ’সত্যপ্রেম কি কথা’।,Copyright © 2022, bdnews24",bn,2023-01-9 13:56:00+06:00
Bdnews24,ভিশন বাজারে আনলো ওএলইডি টিভি,business,https://bangla.bdnews24.com/business/o6pktkxr2s,"আরএফএলের ইলেকট্রনিকস ব্র্যান্ড ‘ভিশন’ বাজারে এনেছে ওএলইডি টেলিভিশন সেট।,আরএফএল এক সংবাদ বিজ্ঞপ্তিতে জানিয়েছে, সম্প্রতি রাজধানীর একটি হোটেলে এক অনুষ্ঠানে ভিশন ওএলইডি টিভির মোড়ক উন্মোচন করেন আরএফএল গ্রুপের ব্যবস্থাপনা পরিচালক আরএন পাল।,অনুষ্ঠানে আরএন পাল বলেন, “বর্তমানে বাংলাদেশে এলসিডি ও এলইডি প্রযুক্তি সম্বলিত টিভি বাজারে আছে। এগুলোর তুলনায় ওএলইডি প্রযুক্তির টিভির ক্রিস্টাল লাইন লেয়ার কম সরু, হালকা ও বেশি নমনীয় হওয়ার ফলে পর্দাটি অনেক বেশি প্রশস্ত দেখায়, যার ফলে একসাথে এবং একই সময়ে অনেক দর্শক টিভি দেখতে পারে।”,ভিশন ইলেকট্রনিক্সের হেড অব মার্কেটিং শেখ মাহাবুবুর রহমান জানান, “৪ দশমিক ৮ মিলিমিটার পুরু এবং ফোর-কে রেজুলেশনের ভিশন ওএলইডি টিভিতে রয়েছে ক্যামেলিয়ন প্রসেস ইঞ্জিন, ১২০ হার্টজ রিফ্রেশ রেট, যা নিখুঁত ছবি এবং নিখুঁত গেমিংয়ের জন্য প্রয়োজন।,“এই টিভিতে রয়েছে এসিএম-৯৮ শতাংশ কালার অ্যাকুরেসি অটো কালার ম্যানেজমেন্ট এবং ডলবি ভিশন, ডলবি অ্যাটমস সাউন্ড ইফেক্টসহ ২০-ওয়াট স্পিকার, যা নিশ্চিত করে নিখুঁত ছবি এবং নিখুঁত শব্দ।”,বিজ্ঞপ্তিতে জানানো হয়, ভিশন পিকো পিক্সেল ৫৫ ইঞ্চি ওএলইডি টিভি এখন সারাদেশে ভিশন এম্পোরিয়াম, আরএফএল বেস্ট বাই এবং অনুমোদিত ডিলারের মাধ্যমে পাওয়া যাচ্ছে, যার সর্বোচ্চ খুচরা মূল্য ২ লাখ ৯০ হাজার টাকা।,নববর্ষ উপলক্ষে এই টিভিতে ২০ শতাংশ ছাড় ও চরকি অ্যাপে বিনামূল্যে ১৮ মাসের সাবস্ক্রিপশন সুবিধা দেওয়া হচ্ছে। এছাড়াও এতে রয়েছে বিল্ট-ইন টফি অ্যাপ।,অনুষ্ঠানে ভিশন ইলেকট্রনিক্সের নির্বাহী পরিচালক কাজী রাশেদুল ইসলাম, উপমহাব্যবহস্থাপক ফরহাদ হোসেন মামনুন ও ব্যবস্থাপক শিবলী নোমানসহ কোম্পানির ঊর্ধ্বতন কর্মকর্তারা উপস্থিত ছিলেন।,Copyright © 2022, bdnews24",bn,2023-01-9 13:56:00+06:00
Bdnews24,টি-টোয়েন্টি ছাড়ার ভাবনা নেই রোহিতের,cricket,https://bangla.bdnews24.com/cricket/478n96spb1,"রোহিত, কোহলি, লোকেশ রাহুলসহ বেশ কয়েক জন সিনিয়র ক্রিকেটার ছিলেন না শ্রীলঙ্কার বিপক্ষে সদ্য সমাপ্ত টি-টোয়েন্টি সিরিজে। হার্দিক পান্ডিয়ার নেতৃত্বে নতুন চেহারার দল নিয়ে ঘরের মাঠে তিন ম্যাচের সিরিজটি ২-১ ব্যবধানে জেতে ভারত।,গুঞ্জন আছে পান্ডিয়ার নেতৃত্বে ভারতের টি-টোয়েন্টি দলের পরিবর্তন শুরু হয়েছে। ২০২৪ সালে ওয়েস্ট ইন্ডিজ ও যুক্তরাষ্ট্রে অনুষ্ঠেয় পরবর্তী টি-টোয়েন্টি বিশ্বকাপের জন্য নাকি বিসিসিআই তরুণদের নিয়ে দল গড়তে চায়।,শ্রীলঙ্কার বিপক্ষে ওয়ানডে সিরিজ শুরুর আগের দিন সোমবার সংবাদ সম্মেলনে টি-টোয়েন্টিতে নিজের ভবিষ্যৎ নিয়ে কথা বলেন রোহিত। সব সংস্করণে খেলা ক্রিকেটারদের যথেষ্ট বিরতি দরকার বলে মনে করেন ৩৫ বছর বয়সী এই ব্যাটসম্যান।,“প্রথমত, টানা ম্যাচ খেলা সম্ভব নয়। (সব সংস্করণে খেলা খেলোয়াড়দের) পর্যাপ্ত বিরতি দিতে হবে। আমি অবশ্যই সেই দলে পড়ি। নিউ জিল্যান্ডের বিপক্ষে আমাদের তিনটি টি-টোয়েন্টি আছে। আমরা দেখব, আইপিএলের পর কী হয়। আমি এই সংস্করণে না খেলার সিদ্ধান্ত এখনও নিইনি।”,লঙ্কানদের বিপক্ষে মঙ্গলবার গুয়াহাটিতে শুরু তিন ম্যাচের ওয়ানডে সিরিজে ফিরছেন রোহিত, কোহলি, রাহুল।,এই সিরিজের পর ঘরের মাঠেই ১৮ জানুয়ারি থেকে নিউ জিল্যান্ডের বিপক্ষে তিনটি করে ওয়ানডে ও টি-টোয়েন্টি খেলবে ভারত।,Copyright © 2022, bdnews24",bn,2023-01-9 13:54:00+06:00
Bdnews24,"নভোএয়ারের ১০ বছর, আরও উড়োজাহাজ সংযোজনের প্রতিশ্রুতি",business,https://bangla.bdnews24.com/business/pedva2t80x,"যাত্রী পরিবহন সেবার দশম বর্ষপূর্তি পালন করেছে বাংলাদেশের বেসরকারি বিমান সংস্থা নভোএয়ার।,সোমবার প্রতিষ্ঠাবার্ষিকী উদযাপনে বিভিন্ন কর্মসূচির মধ্য দিয়ে নভোএয়ার একাদশ বর্ষে পা রাখে বলে সংস্থার এক সংবাদ বিজ্ঞপ্তিতে জানানো হয়।,২০১৩ সালে ৯ জানুয়ারি অভ্যন্তরীণ রুটে ঢাকা থেকে চট্টগ্রামে ফ্লাইট পরিচালনার মাধ্যমে যাত্রী পরিবহন শুরু করে নভোএয়ার।,বিজ্ঞপ্তিতে বলা হয়, একটি বিশ্বমানের সেবা প্রদানের প্রতিশ্রুতি নিয়ে তাদের যাত্রা। ‘সময়ানুযায়ী ফ্লাইট পরিচালনা ও নিরাপদ ভ্রমণ নিশ্চিত’ করাই তাদের ব্যবসায়িক দর্শনের সর্বোচ্চ অগ্রাধিকার।,১০ বছর পূর্তি উপলক্ষে সংশ্লিষ্ট কর্তৃপক্ষ, ব্যবসায়িক সহযোগী ও যাত্রীদের শুভেচ্ছা জানান নভোএয়ারের ব্যবস্থাপনা পরিচালক মফিজুর রহমান। বহরে আরও উড়োজাহাজ সংযোজনের মাধ্যমে উন্নত যাত্রী সেবা নিশ্চিত করার প্রতিশ্রুতি দেন তিনি।,মফিজুর রহমান বলেন, “নানাবিধ চ্যালেঞ্জ ও প্রতিকূলতা জয় করে নভোএয়ার সবার কাছে বিশ্বস্ত, নির্ভরযোগ্য এবং আস্থার এয়ারলাইন্স হিসেবে প্রতিষ্ঠিত হয়েছে । নতুন বছরে পদার্পণের অঙ্গীকার হবে চাহিদার সঙ্গে সামঞ্জস্যপূর্ণ অভ্যন্তরীণ ও আন্তর্জাতিক গন্তব্য সম্প্রসারণে বহরে আরও উড়োজাহাজ সংযোজনের মাধ্যমে উন্নত যাত্রী সেবা নিশ্চিত করা।”,এই ১০ বছরে এক লাখেরও বেশি ফ্লাইট পরিচালনা করে সাড়ে ৫৫ লাখেরও বেশি যাত্রীকে সেবা দেওয়ার কথা জানান তিনি।,বর্তমানে প্রতিদিন ঢাকা থেকে অভ্যন্তরীণ রুটে চট্টগ্রাম, কক্সবাজার, সিলেট, যশোর, সৈয়দপুর, রাজশাহী এবং আন্তর্জাতিক রুট কলকাতায় ফ্লাইট পরিচালনা করছে নভোএয়ার।,এছাড়া যশোর থেকে কক্সবাজার রুটে ও রাজশাহী থেকে কক্সবাজার রুটে সরাসরি যাত্রী পরিবহন করছে।,ভ্রমণবিষয়ক পাক্ষিক ম্যাগাজিন দ্য বাংলাদেশ মনিটরের ২০১৪ ও ২০১৯ সালে ‘বেস্ট ডোমেস্টিক এয়ারলাইন্স’ এবং ২০২১ সালে ‘বেস্ট অনটাইম পারফরমেন্স এয়ারলাইন্স’ হিসেবে পুরস্কার পায় নভোএয়ার।,Copyright © 2022, bdnews24",bn,2023-01-9 14:17:00+06:00
Bdnews24,চীনের হেনানে প্রায় ৯০ শতাংশ মানুষ কোভিড আক্রান্ত,world,https://bangla.bdnews24.com/world/gqqpfa0k3k,"চীনের তৃতীয় জনবহুল প্রদেশ হেনানের প্রায় ৯০ শতাংশ মানুষ কোভিড আক্রান্ত হয়েছেন বলে জানিয়েছেন স্থানীয় স্বাস্থ্য কর্মকর্তারা।,রোববার এক সংবাদ সম্মেলনে প্রাদেশিক কর্মকর্তা কান কুয়ানচং এই পরিসংখ্যান প্রকাশ করে বলেন, সংখ্যায় যা প্রায় আট কোটি ৮৫ লাখ মানুষ।,কোভিড মহামারী শুরুর পর চীনে প্রায় তিন বছর ধরে কঠোর লকডাউন, বাধ্যতামূলক কোয়েন্টিন এবং গণপরীক্ষার বিরুদ্ধে গত বছরের শেষ দিকে গণবিক্ষোভ শুরু হলে ডিসেম্বরে দেশটির সরকার তাদের ‘জিরো কোভিড’ নীতি থেকে সরে যাওয়ার ঘোষণা দেয়।,তারপর থেকে সেখানে এক এক করে করোনাভাইরাসের বিস্তার রোধে আরোপ করা বেশিরভাগ বিধিনিষেধই তুলে নেওয়া হয়েছে। এখন জনসম্মুখে মাস্ক পরাসহ একেবারে সাধারণ কিছু কোভিড নির্দেশনা জারি আছে।,কোভিড বিধি শিথিল করার পর থেকেই চীনে সংক্রমণ দ্রুতগতিতে বাড়তে শুরু করে। যদিও সরকার থেকে দেওয়া পরিসংখ্যানে তার উল্টো চিত্র পাওয়া যাচ্ছিল।,কিন্তু স্বাস্থ্য বিশেষজ্ঞরা বারবার সতর্ক করে বলছিলেন, সরকারি হিসাবে সংক্রমণের যে চিত্র উঠে আসছে সেটি চীনের প্রকৃত অবস্থা নয়। বরং সেখানে প্রতিদিন লাখ লাখ মানুষ এই ভাইরাসে সংক্রমিত হচ্ছে।,গত ২৪ ডিসেম্বরের পর চীন সরকার সেদেশে কোভিডে দৈনিক শনাক্ত নিয়ে তথ্য দেওয়া বন্ধ করে।,হেনান প্রদেশে ডিসেম্বর থেকে নাকি তার আগে থেকে এত মানুষ কোভিড আক্রান্ত হতে শুরু করেছে সে বিষয়ে প্রাদেশিক কর্মকর্তা কান সুনির্দিষ্ট করে কিছু বলেননি।,তবে একথা ঠিক, ‘জিরো-কোভিড’ নীতির মাধ্যমে চীন সরকার সংক্রমণের গতি ঠেকাতে সক্ষম হয়েছিল। হয়ত গত কয়েক সপ্তাহেই হেনান প্রদেশে এত মানুষ কোভিড আক্রান্ত হয়েছেন।,কান বলেন, “হেনান প্রদেশে জ্বর আক্রান্ত হয়ে গত ১৯ ডিসেম্বর সবচেয়ে বেশি মানুষ ক্লিনিকে এসেছিলেন। তারপর থেকে আক্রান্তের সংখ্যা ক্রমশ কমেছে।”,হেনানের প্রাদেশিক এই পরিসংখ্যান কেন্দ্রীয় সরকারের পক্ষ থেকে দেওয়া কোভিড পরিসংখ্যানের সম্পূর্ণ বিপরীত।,চীন সরকারের তথ্য মতে, ‘জিরো কোভিড’ নীতি তুলে নেওয়ার পর ১৪০ কোটি মানুষের দেশ চীনে মাত্র এক লাখ ২০ হাজার মানুষ করোনা ভাইরাসে সংক্রমিত হয়েছেন এবং মারা গেছেন মাত্র ৩০ জন।,তার মধ্যে রোববার মারা গেছেন তিনজন। তার আগের দিন চারজনের মৃত্যুর খবর প্রকাশ করা হয়।,সরকারি পরিসংখ্যানে সংক্রমণ এবং মৃত্যু এত কম দেখানোর কারণ গণহারে কোভিড পরীক্ষা বন্ধ হয়ে যাওয়া বলে মনে করেন স্বাস্থ্য বিশেষজ্ঞরা।,Copyright © 2022, bdnews24",bn,2023-01-9 14:01:00+06:00
Bdnews24,ছেলেশিশুকে যৌন নিপীড়নের দায়ে যুবকের কারাদণ্ড,samagrabangladesh,https://bangla.bdnews24.com/samagrabangladesh/sb26mb612h,"নীলফামারীতে ছেলেশিশুকে যৌন নিপীড়নের দায়ে আট বছর পর এক যুবককে কারাদণ্ড দিয়েছে আদালত। ,সোমবার দুপুরে নারী ও শিশু নির্যাতন দমন ট্রাইব্যুনাল-২ এর বিচারক মো. মাহাবুবুর রহমান এই আদেশ দেন বলে জানান রাষ্ট্রপক্ষের আইনজীবী (পিপি) আল মাসুদ আলাল।,সাজাপ্রাপ্ত সাকিব রহমান কাটু (২৬) ডোমার উপজেলার কেতকিবাড়ি ইউনিয়নের উত্তর কেতকিবাড়ি দালালগঞ্জ গ্রামের বাসিন্দা।,মামলার বরাতে আইনজীবী জানান, ২০১৪ সালের ৭ অগাস্ট বিকালে নয় বছরের এক ছেলেশিশুকে বাড়ির পাশের একটি স্কুলে নিয়ে যৌন নিপীড়ন করেন আসামি। পরেরদিন শিশুটি অসুস্থ হলে পরিবার বিষয়টি জানতে পারে। পরে তাকে ডোমার উপজেলা স্বাস্থ্য কমপ্লেক্সে ভর্তি করা হয়। সেখান থেকে উন্নত চিকিৎসার জন্য শিশুটিকে রংপুর মেডিকেল কলেজ হাসপাতালে নেওয়া হয়।,৮ অগাস্ট শিশুটির মা বাদী হয়ে ছয়জনের বিরুদ্ধে মামলা করেন। পুলিশ তদন্ত শেষে সাকিব রহমান কাটুর বিরুদ্ধে আদালতে অভিযোগপত্র দেয়।,আইনজীবী আল মাসুদ আলাল বলেন, আসামিকে পাঁচ বছরের কারাদণ্ড ছাড়াও ১০ হাজার টাকা জরিমানা অনাদায়ে আরও তিন মাসের কারাদণ্ড দিয়েছে আদালত।,Copyright © 2022, bdnews24",bn,2023-01-9 14:17:00+06:00
Bdnews24,জেলের ভয়েও আন্দোলন থামবে না: কারাফটকে ফখরুল,politics,https://bangla.bdnews24.com/politics/zuurnsweub,"কারাগার থেকে বেরিয়ে বিএনপি মহাসচিব মির্জা ফখরুল ইসলাম আলমগীর বলেছেন, জেলের ভয় দেখিয়ে আন্দোলন বন্ধ করা যাবে না। গণতন্ত্র ফেরানোর এ আন্দোলন সফলও হবে বলে তার আশা।,সোমবার বিকালে ঢাকার কেরানীগঞ্জে কেন্দ্রীয় কারাগার থেকে এক মাস পর জামিনে ছাড়া পান মির্জা ফখরুল। নাকশতার মামলায় তার সঙ্গে আটক দলের স্থায়ী কমিটির সদস্য মির্জা আব্বাসও এসময় মুক্তি পান।,কারাগার থেকে বেরিয়ে ফটকের সামনে উপস্থিত নেতাকর্মীদের উদ্দেশ্যে বিএনপির মহাসচিব তার এ প্রত্যাশা ব্যক্ত করেন।,অন্য নেতাকর্মীদেরও মুক্তি দাবি করে তার অভিযোগ, ‘‘গণতান্ত্রিক আন্দোলনকে দমানোর জন্য এদেশের মানুষের ওপর নির্যাতন করছে। আমাদের অসংখ্য নেতাকর্মী কারাগারে মানবেতর জীবনযাপন করছে। আমি অবিলম্বে আমাদের নেতাকর্মীদের মুক্তি দাবি করছি। ,“আমি বিশ্বাস করি, অবিলম্বে জনগণের আন্দোলনের মধ্য দিয়ে এই গণতান্ত্রিক পুনরুদ্ধারের আন্দোলন সফল হবে। এটাই আমাদের প্রত্যাশা।”,বিরোধীদের প্রতি ‘সরকার জুলুম-অত্যাচার’ করছে অভিযোগ করে তিনি বলেন, জেলের ভয় দেখিয়ে গণতান্ত্রিক আন্দোলন বন্ধ করা যাবে না।,এসময়ে তাকে স্বাগত জানাতে কারাফটকে আসা নেতাকর্মীরা ‘জ্বালাও জ্বালাও আগুন জ্বালাও’ শ্লোগান দিতে থাকে।,উচ্চ আদালতের ছয় মাসের জামিনের আদেশ সোমবার কারাগারে পৌঁছানোর পর বাকি আনুষ্ঠানিকতা শেষে বিকাল ৫টা ৫৫ মিনিটে ফখরুল ও আব্বাস ছাড়া পান।,বিএনপি মহাসচিব সাদা পাজারো গাড়িতে করে কেন্দ্রীয় কারাগার থেকে বেরিয়ে আসেন। গাড়ির ওপর দাঁড়িয়ে থেকে তিনি নেতাকর্মীদের উদ্দেশ্যে বক্তব্য দেন।,এরপর আরেকটি গাড়িতে কারাগারের প্রধান ফটকে আসেন মির্জা আব্বাস। তিনিও গাড়ির ওপর থেকে নেতাকর্মীদের উদ্দেশ্যে বক্তব্য রাখেন।,তিনি বলেন, ‘‘৩২টা দিন এই সরকার কেড়ে নিয়েছে। আমাদের জীবনে এই বয়সে অসুস্থ অবস্থায় আমরা দেশের কথা বলতে গেছি, আমরা দেশের মানুষের ভাগ্যের কথা বলতে গেছি, আমরা দেশের মানুষের ভোটাধিকারের কথা বলতে গেছি। আমরা দেশের মানুষের খাদ্যের কথা বলেছি, আমরা বাজারদরের কথা বলেছি। এটা কী আমাদের অন্যায় হয়ে গেছে?”,এ মুক্তি আনন্দের উল্লেখ করে তিনি বলেন, ‘‘তবে জেলখানায় আমাদের হাজার হাজার ছেলে রয়ে গেছে বন্দি। এই ছেলেদের দুঃখ-দুর্দশা আপনাদের আমি বর্ণনা করতে পারব না এ মুহূর্তে।”,তিনি কারাবন্দি নেতাকর্মীদের প্রতি সদয় হওয়ার জন্য সরকারের প্রতি আহ্বান জানান।,পরে ফখরুল ও আব্বাস নয়া পল্টনে দলের কেন্দ্রীয় কার্যালয়ে আসেন। সেখানে অনেক নেতাকর্মী বিকাল থেকে কারামুক্ত নেতাদের অপেক্ষায় ছিলেন। তারা করতালি দিয়ে তাদের স্বাগত জানান।,ঢাকায় বিএনপির বিভাগীয় সমাবেশ ও স্থান নির্ধারণ নিয়ে উৎকন্ঠা-উত্তেজনার মধ্যে গত ৭ ডিসেম্বর নয়া পল্টনে দলের কেন্দ্রীয় কার্যালয়ের সামনে জমায়েত হওয়া বিএনপি নেতাকর্মীদের সঙ্গে পুলিশের সংঘর্ষে একজনের মৃত্যু ও শতাধিক ব্যক্তি আহত হন।,ওই দিন রাতে উত্তরার বাসা থেকে মির্জা ফখরুল এবং শাহজাহানপুরের বাসা থেকে মির্জা আব্বাসকে আটক করে গোয়েন্দা পুলিশ।,পরদিন ৮ ডিসেম্বর নাশকতার মামলায় তাদের গ্রেপ্তার দেখানোর পর থেকে জামিনের প্রক্রিয়া শুরু করেন আইনজীবীরা। এক মাস ধরে নিম্ন আদালত পেরিয়ে হাই কোর্টে জামিনের আবেদন উঠলে আদালত তাদের ছয় মাসের জন্য জামিনের আদেশ দেয়।,এরপর গত রোববার সকালে সুপ্রিম কোর্টের প্রধান বিচারপতি হাসান ফয়েজ সিদ্দিকীর নেতৃত্বে পূর্ণাঙ্গ বেঞ্চ হাইকোর্টের দেওয়া ছয় মাসের জামিন আদেশ বহাল রাখে। এতে ফখরুল ও আব্বাসের কারাগার থেকে ছাড়া পাওয়ার পথ খুলে যায়।,Copyright © 2022, bdnews24",bn,2023-01-9 14:01:00+06:00
Bdnews24,বিষাদ পেরিয়ে আনন্দলোকে হৃদয়,cricket,https://bangla.bdnews24.com/cricket/e7hqaymia7,"কুমিল্লা ভিক্টোরিয়ান্সের অভিজ্ঞ এই পেসারকেই নয়, হৃদয় এভাবে বিপাকে ফেলেছেন এভাবে সব বোলারকেই। শুধু এই ম্যাচেই নয়, আগের ম্যাচে ফরচুন বরিশালের বিপক্ষেও। পরপর দুই ম্যাচে তিনি হয়ে উঠেছেন বোলারদের যম। মেলে ধরেছেন নিজের নতুন রূপের বিজ্ঞাপন।,বরিশালের বিপক্ষে শনিবার তার ৩০ বলের ফিফটি অনেকের জন্যই ছিল বড় চমক। হৃদয় এমন ব্যাটিং করতে পারেন, টি-টোয়েন্টি ব্যাটিংয়ে ঝড় তুলতে পারেন, দেশের ক্রিকেটে অনেকেরই অজানা ছিল তা। সেই চমকের রেশ থাকতে থাকতেই হৃদয় প্রমাণ করে দিলেন, ওই ইনিংস আসলে বিস্ময়কর কিছু নয়। বদলে যাওয়া হৃদয় এখন এমনই!,এবার ৩৫ বলে ফিফটি। আরও একটি রান তাড়ায় দুর্দান্ত ইনিংস। দলের আরেকটি জয়। আরও একবার ম্যান অব দা ম্যাচ হৃদয়। এবারের আগে বিপিএলে কখনোই সংবাদ সম্মেলনে আসার অভিজ্ঞতা ছিল না তার। সেই তিনি পরপর দুই ম্যাচের সেরা হয়ে মুখোমুখি হলেন সংবাদমাধ্যমের। শোনালেন, এই পিঠেপিঠি সেরার অভ্যাস তার অনেক পুরনো।,“প্রতিটি ক্রিকেটারের জন্যই এটি ভালো অনুভূতির ব্যাপার যে ‘ব্যাক টু ব্যাক’ ম্যান অব দা ম্যাচ হয়েছি। আমার একটা ব্যাপার আছে, অনূর্ধ্ব-১৯ থেকে যখনই ম্যান অব দা ম্যাচ হয়েছি, পরপর দুই ম্যাচে হয়েছি। আজকে একটা আত্মবিশ্বাস ছিল যে, শুরুটা ভালো করতে পারলে ভালো কিছু হতে পারে।”,এই বিপিএল তাকে দুহাত ভরিয়ে দিচ্ছে। আগের বিপিএল তাকে ফিরিয়েছিল অপ্রাপ্তিতে। গোটা আসরই খুব বাজে কেটেছিল তার। তবু ফাইনালে সুযোগ এসেছিল শেষ সময়ে নায়ক হওয়ার। সেবার খেলেছিলেন তিনি বরিশালের হয়ে। চ্যাম্পিয়ন হওয়ার জন্য শেষ তিন বলে দরকার ছিল সাত রান। হৃদয় ছিলেন স্ট্রাইকে। দুই বলে দুটি করে রান নেন তিনি। শেষ বলে দরকার হয় তিন রানের। কিন্তু সেই রান তিনি নিতে পারেননি। আফগান স্পিনার মুজিব-উর-রহমানের বলে নিতে পারেন কেবল এক রান। দ্বিতীয় রানের চেষ্টায় রান আউট হন উইকেটে তার সঙ্গী শহিদুল ইসলাম।,গত ফেব্রুয়ারিতে সেই ম্যাচের পর রাজ্যের হতাশা ভর করেছিল তার ওপর। মাঠ ছেড়ে যেন যেতেই পারছিলেন না। স্মৃতির ডানায় ভেসে ওই দুঃসহ সময়টায় ফিরে গেলেন হৃদয়।,“ওই বিপিএলে ম্যাচটি হারার পর মানসিকভাবে অনেক আপসেট ছিলাম। কারণ, একটা বাউন্ডারি মারতে পারলেই খেলাটা বদলে যেত। যদিও আমি ওই জায়গাটার ব্যাটসম্যান নই, এত নিচে খেলি না। তারপরও ব্যাটসম্যান হিসেবে যেখানে নামানো হয়, সেখানেই চেষ্টা করতে হবে দলকে এগিয়ে নিতে। শেষ বল পর্যন্ত বিশ্বাস ছিল যে ম্যাচ জেতাব। শেষ পর্যন্ত পারিনি।”,হতাশায় তিনি নুইয়ে পড়েছিলেন, তবে ভেঙে পড়েননি। বরং মাটিতে আছড়ে পড়েই খুঁজে নিয়েছেন শিরদাঁড়া সোজা করে দাঁড়ানোর পথ।,“ব্যর্থতা থেকেই তো সামনের সাফল্যের পথ খুঁজবেন! আমি ব্যর্থ হয়েছি, চেষ্টা করেছি কীভাবে আরেকটু সামনের দিকে এগোনো যায়, কীভাবে আরও ভালো করা যায়, কোথায় কোথায় উন্নতি করতে হবে…চেষ্টা করেছি কাজগুলো করার।”,“গত বছর যখন খারাপ খেলেছিলাম, এরপর থেকেই নিজে নিজে চিন্তা করছিলাম যে কীভাবে উন্নতি করা যায়। গত বছর ভালো খেলতে পারিনি। তার পর থেকে যখনই সুযোগ পেয়েছি, চেষ্টা করেছি টি-টোয়েন্টি ব্যাটিংয়ে উন্নতি করার। নির্দিষ্ট কিছু শটে উন্নতি করা, ছোট ছোট জিনিসগুলোয় উন্নতি করায় ভালো হচ্ছে।”,গত বিপিএলে ১১ ম্যাচ খেলে তার রান ছিল ১৩৬। এবার দুই ইনিংস খেলেই রান হয়ে গেছে ১১১। টুর্নামেন্টের সর্বোচ্চ স্কোরার এখনও পর্যন্ত তিনিই। হৃদয় জানালেন, সময়ের প্রবাহে সঞ্চয় হওয়া অভিজ্ঞতা আর উন্নতির তাড়না মিলেই এবার তার এই পারফরম্যান্স।,“টি-টোয়েন্টি খেলার অভিজ্ঞতা খুব কম ছিল আগে। এখন চেষ্টা করছি উন্নতি করার, কীভাবে ঝুঁকি কম নিয়ে রান করা যায়। সবসময় সাপোর্ট পাচ্ছি (দল থেকে), নিজের ভূমিকা বুঝতে পারছি, ওপরে ব্যাটিং করছি। সবসময় চেষ্টা করছি, খেলাটা কীভাবে কাছাকাছি নেওয়া যায়।”,“আমি চেষ্টা করেছি রেঞ্জ হিটিংয়ে উন্নতি করার। এইচপিতে ছিলাম। আমি ভালো করিনি, তারপরও জাতীয় দলের ক্যাম্পে সুযোগ দিয়েছিল ক্রিকেট বোর্ড। ভালো না খেলার পর নানা জায়গায় সুযোগ দিয়েছে। এই সময়গুলোয় চেষ্টা করেছি, কীভাবে আরেকটু সামনে যাওয়া যায়। ক্রিকেট বোর্ডের প্রতি আমি কৃতজ্ঞ যে খুব ভালো না করার পরও সুযোগ দিয়েছে।”,দ্বিতীয় ওভারে উইকেটে গিয়ে এ দিন প্রথম বলেই ছয় মেরেছেন হৃদয়। এক বল পর মেরেছেন ছক্কা। আগের ম্যাচেও উইকেটে যাওয়ার পরপর ছক্কা মেরেছিলেন তিনি। শুধু তিনিই নয়, সিলেট স্ট্রাইকার্সের অন্য ব্যাটসম্যানদের মধ্যেও প্রতি ম্যাচেই দেখা গেছে ভয়ডরহীন ব্যাটিং। হৃদয় জানালেন, এই দর্শন নিয়েই এগিয়ে যাবেন তারা।,“আমাদের খুব ভালোভাবে স্বাধীনতা নেওয়া আছে দল থেকে। কোচ থেকে শুরু করে সবাই এই সাপোর্ট দিচ্ছেন। হয়তো প্রতিদিনই সফল হব না। তবে আমাদের অ্যাপ্রোচ যদি ঠিক থাকে, বেশির ভাগ দিনই সফল হব।”,Copyright © 2022, bdnews24",bn,2023-01-9 14:25:00+06:00
Bdnews24,নাইজেরিয়ার রেলস্টেশনে ৩২ জন অপহৃত,world,https://bangla.bdnews24.com/world/xk714o88oa,"নাইজেরিয়ার দক্ষিণাঞ্চলীয় এডো রাজ্যের এক রেলস্টেশনে ৩২ জন অপহরণের শিকার হয়েছে বলে জানিয়েছে কর্তৃপক্ষ।,অপহৃতদের মধ্যে স্টেশনের কর্মী এবং ট্রেনের জন্য অপেক্ষায় থাকা যাত্রীরাও আছেন বলে জানিয়েছে বিবিসি।,স্থানীয়দের সহায়তায় নিরাপত্তা বাহিনী অপহরণকারীদের অনুসন্ধান এবং অপহৃতদের উদ্ধারে অভিযান শুরু করেছে।,দেশটিতে হামলা নিয়ে উদ্বেগ ক্রমেই বাড়ছে। সর্বশেষ অপহরণের এই ঘটনাটি প্রেসিডেন্ট নির্বাচনের আগের মাসে ঘটল। এবারে ফেব্রুয়ারিতে অনুষ্ঠেয় এই নির্বাচনী প্রচারে নিরাপত্তাই প্রধান ইস্যু।,কয়েকটি খবরে বলা হয়েছে, গত শনিবার বিকালে বেশকিছু সংখ্যক বন্দুকধারী একে-৪৭ রাইফেল নিয়ে ফাঁকা গুলি ছুড়তে ছুড়তে রেলস্টেশনে ঢোকে। এরপর তারা যাত্রী ও কর্মীদের পাকড়াও করে কাছের একটি জঙ্গলে নিয়ে যায়।,যারা কোনওভাবে পালিয়ে যেতে পেরেছে তারা গুলিবিদ্ধ হয়েছে বলে জানিয়েছেন প্রত্যক্ষদর্শীরা। এক নারী তার শিশুসন্তান নিয়ে পালিয়ে কাছের একটি লোকালয়ে যেতে সক্ষম হন এবং সেখানে তিনি উদ্ধার পান।,অপহরণকারীরা আরও দুই শিশুকেও ছেড়ে দিয়েছে বলে ভ্যানগার্ড পত্রিকাকে জানিয়েছেন স্থানীয় এক অধিবাসী।,নাইজেরিয়ায় মুক্তিপণ আদায়ের জন্য অপহরণের ঘটনা এবং রাজনৈতিক কারণে কোনও সম্প্রদায়ের মানুষের ওপর বন্দুকধারীরে হামলা সম্প্রতি কয়েকবছরে বেড়ে গেছে।,ডিসেম্বরে রাজধানী আবুজার সঙ্গে উত্তরাঞ্চলীয় কাদুনা সংলগ্ন প্রধান রেল সার্ভিস চালু হয়েছে। ট্রেন লাইনে বন্দুক হামলায় অন্তত ৯ যাত্রী নিহত হওয়ার ঘটনার ৯ মাস পর এই সার্ভিস চালু হয়েছে।,ওই হামলার ঘটনায় আরও অনেকেই জিম্মি হয়েছিল এবং অক্টোবরে অন্তত একজন ছাড়া পেয়েছে।,Copyright © 2022, bdnews24",bn,2023-01-9 14:33:00+06:00
Bdnews24,ঢাকা ওয়াসার পানি উৎপাদন ক্ষমতা চাহিদার চেয়ে বেশি: সংসদে মন্ত্রী,bangladesh,https://bangla.bdnews24.com/bangladesh/jpbwbhukjt,"ঢাকা ওয়াসা চাহিদার তুলনায় বেশি পানি উৎপাদনের সক্ষমতা অর্জন করেছে বলে সংসদে জানিয়েছেন স্থানীয় সরকার মন্ত্রী তাজুল ইসলাম। ,সোমবার জাতীয় সংসদে প্রশ্নোত্তরে মন্ত্রী বলেন, “শীত ও গ্রীষ্মে পানির চাহিদার তারতম্য থাকলেও ঢাকা শহরে দৈনিক পানির চাহিদা ২৬০ থেকে ২৬৫ কোটি লিটার। বর্তমানে ঢাকা ওয়াসার দৈনিক উৎপাদন ক্ষমতা ২৭০ থেকে ২৭৫ কোটি লিটার।”,স্পিকার শিরীন শারমিন চৌধুরীর সভাপতিত্বে টেবিলে প্রশ্নোত্তর উপস্থাপন করা হয়।,জাতীয় পার্টির সংসদ সদস্য সৈয়দ আবু হোসেনের প্রশ্নের জবাবে স্থানীয় সরকার মন্ত্রী আরও জানান, ঢাকা উত্তর সিটি করপোরেশনের দৈনিক পানির চাহিদা প্রায় ১৩৫ কোটি লিটার, আর দক্ষিণ সিটি করপোরেশনের দৈনিক চাহিদা ১২৫ কোটি লিটার।,ঢাকা ওয়াসা মহানগরীর ১৫০ থেকে ১৬০টি স্থান থেকে নমুনা পানি সংগ্রহ করে তা নিয়মিত পরীক্ষা করে থাকে বলেও জানান মন্ত্রী।,সংসদ সদস্য সৈয়দা রুবিনা আক্তারের প্রশ্নের জবাবে স্থানীয় সরকার মন্ত্রী জানান, বরিশাল মহানগরীতে দৈনিক পানির চাহিদা ৫ কোটি ৪০ লাখ লিটার। দৈনিক পানি সরবরাহ হয় ২ কোটি ৮৫ লাখ লিটার। ঘাটতি রয়েছে ২ কোটি ৫৫ লাখ লিটার। ,ঘাটতির অংশ নগরবাসী ব্যক্তিগত গভীর নলকূপ, খাল-নদী-নালা এবং জলাশয়ের পানি দিয়ে পূরণ করছে বলে জানান তিনি।,সংসদ সদস্য এম আবদুল লতিফের প্রশ্নের জবাবে তাজুল ইসলাম জানান, ঢাকার পাশে সাভারের হেমায়েতপুর ও ভাটুরিয়া এবং কাচপুর ও কেরানীগঞ্জের বাঘৈরে চারটি বাস টার্মিনাল নির্মাণের সিদ্ধান্ত হয়েছে। বাস টার্মিনাল নির্মাণে জমি অধিগ্রহণের কার্যক্রম চলমান।,ময়মনসিংহ জেলায় একটি আন্তর্জাতিক ক্রিকেট স্টেডিয়াম নির্মাণের পরিকল্পনা সরকারের রয়েছে বলে সংসদকে জানিয়েছেন যুব ও ক্রীড়া প্রতিমন্ত্রী জাহিদ আহসান রাসেল।,সংসদ সদস্য আনোয়ারুল আবেদীন খানের প্রশ্নের জবাবে প্রতিমন্ত্রী বলেন, “ময়মনসিংহ বিভাগীয় স্টেডিয়াম নির্মাণের জন্য ২০ একর জায়গা নির্ধারণ করে ভূমির সম্ভাব্য অধিগ্রহণের মূল্য হিসেবে ৮৩ কোটি ৫০ লাখ ৫০ হাজার টাকার প্রস্তাব পাওয়া গেছে। জাতীয় ক্রীড়া পরিষদের কাছে জমি হস্তান্তরের পর নির্মাণ কাজের দরপত্র আহ্বান করা হবে।”,সংরক্ষিত মহিলা আসনের সংসদ সদস্য সৈয়দা রুবিনা আক্তারের প্রশ্নের জবাবে বরিশাল আবদুর রব সেরনিয়াবাত স্টেডিয়ামকে আন্তর্জাতিকমানে উন্নীতকরণের কাজ চলমান রয়েছে বলে জানান প্রতিমন্ত্রী।,Copyright © 2022, bdnews24",bn,2023-01-9 14:31:00+06:00
Bdnews24,স্বাস্থ্যের ভারপ্রাপ্ত মহাপরিচালকের দায়িত্বে আহমেদুল কবীর,bangladesh,https://bangla.bdnews24.com/bangladesh/bjj440zqcd,"স্বাস্থ্য অধিদপ্তরের মহাপরিচালক হিসেবে রুটিন দায়িত্ব পেয়েছেন অতিরিক্ত মহাপরিচালক অধ্যাপক আহমেদুল কবীর।,নিয়মিত মহাপরিচালক নিয়োগ না হওয়া পর্যন্ত তিনি ভারপ্রাপ্ত মহাপরিচালক হিসেবে রুটিন দায়িত্ব পালন করবেন। ,সোমবার স্বাস্থ্য ও পরিবার কল্যাণ মন্ত্রণালয়ের স্বাস্থ্যসেবা বিভাগের সিনিয়র সহকারী সচিব মো. আলমগীর কবীর স্বাক্ষরিত এক বিজ্ঞপ্তিতে এ তথ্য জানানো হয়।,এতে বলা হয়, অধিদপ্তরের অতিরিক্ত মহাপরিচালক (প্রশাসন) অধ্যাপক আহমেদুলকে রুটিন দায়িত্ব পালনের অনুমতিসহ গুরুত্বপূর্ণ আর্থিক কার্যক্রম পরিচালনার জন্য আর্থিক কর্মকর্তার (ডিডিও) ক্ষমতা বা দায়িত্ব অর্পণ করা হল।,এর আগে অধ্যাপক আবুল বাসার মোহাম্মদ খুরশীদ আলম স্বাস্থ্য অধিদপ্তরের মহাপরিচালক ছিলেন। গত বছরের ৩১ ডিসেম্বর তার মেয়াদ শেষ হলে এ পদ শূন্য হয়।,Copyright © 2022, bdnews24",bn,2023-01-9 14:26:00+06:00
Bdnews24,রোনালদোর সঙ্গে বসবেন মার্তিনেস,sport,https://bangla.bdnews24.com/sport/3s6rvnuhwk,"আনুষ্ঠানিকভাবে সোমবার পর্তুগালের কোচ হওয়ার পর আগামী দিনের পরিকল্পনা ও পথচলার ভাবনা নিয়ে কথা বলেন মার্তিনেস। জানান, কাতার বিশ্বকাপের দলে থাকা সবার সঙ্গে যোগাযোগ করবেন তিনি। কথা বলবেন রোনালদোর সঙ্গেও।,কাতার বিশ্বকাপে বেলজিয়াম ও পর্তুগাল, কোনো দলের সময়ই ভালো যায়নি। মার্তিনেসের হাত ধরে বড় স্বপ্ন নিয়ে যাওয়া বেলজিয়াম ছিটকে যায় গ্রুপ পর্ব থেকে। ফের্নান্দো সান্তোসের পর্তুগালের পথচলা থামে মরক্কোর কাছে কোয়ার্টার-ফাইনালে হেরে। বিশ্বকাপের পর দুই কোচকেই ছাড়তে হয় দায়িত্ব।,চুক্তির বিস্তারিত না জানালেও সোমবার পর্তুগাল ফুটবল ফেডারেশন মার্তিনেসের হাতে তুলে দেয় দলের হাল। দেশটির জাতীয় দলের জন্য এটি ‘গুরুত্বপূর্ণ মুহূর্ত’ বলে মন্তব্য করেন ফেডারেশনের সভাপতি।,সান্তোসের কোচিংয়ে পর্তুগাল তাদের ফুটবল ইতিহাসে সেরা সাফল্য পেয়েছিল। ২০১৬ সালের ইউরোপিয়ান চ্যাম্পিয়নশিপ এবং ২০১৮-১৯ মৌসুমের নেশন্স লিগের শিরোপা জিতেছিল পর্তুগিজরা। অন্যদিকে, বেলজিয়ামকে ফিফা র‌্যাঙ্কিংয়ে শীর্ষে তোলা এবং ২০১৮ বিশ্বকাপে তৃতীয় স্থান এনে দেওয়ার কীর্তি আছে মার্তিনেসের।,নতুন দায়িত্ব নিয়ে উচ্ছ্বসিত মার্তিনেস। ৪৯ বছর বয়সী এই স্প্যানিশ কোচ খেলোয়াড়, কর্মকর্তাদের সবাইকে সঙ্গে নিয়ে এগিয়ে যেতে যান সামনের দিকে।,“বিশ্বের মেধাবী দলগুলোর একটির প্রতিনিধিত্ব করতে পেরে আমি আনন্দিত। বুঝতে পারছি, আমাকে নিয়ে তাদের প্রত্যাশা অনেক বড়…কিন্তু আমি এটাও বুঝতে পারছি, পর্তুগাল ফুটবল ফেডারেশন বড় একটা সংস্থা… ঐক্যবদ্ধভাবে আমরা আমাদের লক্ষ্যগুলো অর্জন করব।”,কাতার বিশ্বকাপে সান্তোস খুব সমালোচিত হন রোনালদোকে নকআউট পর্বের একাধিক ম্যাচে বেঞ্চে বসিয়ে রেখে। ৩৭ বছর বয়সী এই ফরোয়ার্ডকে শুরুর একাদশে ঠাঁই না দেওয়াটা সঠিক সিদ্ধান্ত ছিল বলেও মন্তব্য করেন তিনি।,কদিন আগে আড়াই বছরের চুক্তিতে সৌদি আরবের দল আল নাস্‌রে যোগ দিয়েছেন রোনালদো। ইউরোপ মাতিয়ে এখনও এশিয়ার ফুটবলে রঙ ছড়ানোর অপেক্ষায় আন্তর্জাতিক ফুটবলের সর্বোচ্চ স্কোরার (১১৮ গোল)।,নতুন কোচ মার্তিনেস বললেন, রোনালদোকে এখনই বাতিলের খাতায় ফেলে দেননি তিনি। রোনালদোর ভবিষ্যৎ নিয়ে তার সঙ্গে আলোচনা করার কথাও জানান কোচ।,“গত বিশ্বকাপের পর্তুগাল দলে যে ২৬ জন ছিল, আমি তাদের সবার সঙ্গে যোগাযোগ করতে চাই…ক্রিস্তিয়ানো ওই বিশ্বকাপ দলের তালিকায় থাকা একজন।”,Copyright © 2022, bdnews24",bn,2023-01-9 14:51:00+06:00
Bdnews24,গাইবান্ধায় ট্রাকের চাপায় সহকারী শিক্ষকসহ নিহত ২,samagrabangladesh,https://bangla.bdnews24.com/samagrabangladesh/s1bvama4t8,"গাইবান্ধার গোবিন্দগঞ্জ উপজেলায় বালুবাহী ট্রাকের চাপায় ইজিবাইকের দুই যাত্রী নিহত হয়েছেন; আহত হয়েছেন আরও পাঁচজন। ,সোমবার বেলা ১১টার দিকে উপজেলার সোনারপাড়া এলাকায় গোবিন্দগঞ্জ-মহিমাগঞ্জ আঞ্চলিক সড়কে এ দুর্ঘটনা ঘটে বলে গোবিন্দগঞ্জ থানার ওসি ইজার উদ্দিন জানান।,নিহতরা হলেন- উপজেলার সাফেয়া খাতুন সরকারি প্রাথমিক বিদ্যালয়ের সরকারী শিক্ষক ও গোবিন্দগঞ্জ উপজেলা সদরের শিল্পপাড়ার বাসিন্দা রুবেল মিয়া (৪২) এবং উপজেলার শিবপুর ইউনিয়নের উত্তর শোলাগাড়ি গ্রামের আবু বকর মণ্ডলের স্ত্রী দুলালী বেগম (৫০)।,প্রত্যক্ষদর্শীদের বরাত দিয়ে পুলিশ জানায়, বালুবাহী মিনি ট্রাকের ধাক্কায় ইজিবাইকটি দুমড়ে-মুচড়ে যায়। এতে ঘটনাস্থলেই দুলালী বেগম মারা যান।,আহত অবস্থায় ছয়জনকে উদ্ধার করে গোবিন্দগঞ্জ উপজেলা স্বাস্থ্য কমপ্লেক্সে নেওয়া হয়। পরে আশঙ্কাজনক অবস্থায় চারজনকে বগুড়া শহীদ জিয়াউর রহমান মেডিকেল কলেজ হাসপাতালে পাঠানো হয়। সেখানে চিকিৎসাধীন অবস্থায় রুবেল মিয়া মারা যান।,ওসি ইজার উদ্দিন আরও বলেন, ট্রাকটি জব্দ করা হয়েছে। মরদেহ দুটি স্বজনের কাছে হস্তান্তর করা হয়েছে।,Copyright © 2022, bdnews24",bn,2023-01-9 14:52:00+06:00
Bdnews24,মিরপুরে ব্যাটিং তাণ্ডবে আজম খানের সেঞ্চুরি,cricket,https://bangla.bdnews24.com/cricket/z7c7qowpom,"বিপিএলের এবারের আসর তো বটেই, সাদা বলের ক্রিকেটেই আজমের টি-টোয়েন্টি ক্যারিয়ারের প্রথম সেঞ্চুরি এটি। ছক্কায় সেই অনির্বচনীয় স্বাদ পাওয়ার পরের বলে ছক্কা মেরে ইনিংসের শেষটিও দারুণভাবে রাঙান খুলনা টাইগার্সের কিপার-ব্যাটসম্যান। পাকিস্তানি ব্যাটসম্যানের বিধ্বংসী সেঞ্চুরিতে চট্টগ্রাম চ্যালেঞ্জার্সের বিপক্ষে ৫ উইকেট হারিয়ে ১৭৮ রান করে খুলনা।,অপরাজিত ইনিংসে স্রেফ ৫৮ বলে ১০৯ রান করেন ২৪ বছর বয়সী ব্যাটসম্যান। ৯টি চারের সঙ্গে ৮টি ছয়ে সাজান নিজের ইনিংসটি।,সবমিলিয়ে বিপিএলের ২৬তম সেঞ্চুরি এটি। পাকিস্তানি ব্যাটসম্যানদের মধ্যে বিপিএলে সেঞ্চুরি ছিল আগে কেবল আহমেদ শেহজাদের, সেই প্রথম আসরে।,মিরপুর শের-ই-বাংলা স্টেডিয়ামে টস হেরে ব্যাটিংয়ে নামা খুলনার শুরুটা তেমন ভালো ছিল না। চার ওভারের মধ্যে স্রেফ ১২ রানে ২ উইকেট হারিয়ে চাপে ছিল তারা। আজমের ব্যাটিংয়েই দূর হয় সব শঙ্কা, দল পায় লড়াই করার বড় পুঁজি। ,চার নম্বরে নেমে শুরু থেকেই আক্রমণাত্মক ব্যাটিং করতে থাকেন আজম। চতুর্থ বলে দেখা পান প্রথম বাউন্ডারির। শুভাগত হোমের করা পরের বল ডিপ মিড উইকেট দিয়ে বিশাল ছক্কা মেরে চট্টগ্রামের বোলারদের বার্তা দিয়ে দেন, ঝড় আসছে!,অন্য প্রান্তে ধুঁকছিলেন তামিম। কিন্তু আজমের ব্যাটে সচল থাকে খুলনার রানের চাকা। ফিফটিতে পা রাখেন তিনি ১৪তম ওভারে। ৩৩ বলে এই মাইলফলক ছোঁয়ার পথে ৪ চারের সঙ্গে ছয় মারেন ৩টি। ,ফিফটির পর যেন রুদ্রমূর্তি ধারণ করেন আজম। পরের পঞ্চাশ রান করতে তার লাগে স্রেফ ২৪ বল। ভিজয়কান্থ ভিয়াসকান্তের করা ১৫তম ওভারে মারেন দুটি ছক্কা তিনি। পরের ওভারে জিয়াউর রহমানের বলে মারেন জোড়া বাউন্ডারি। ,কয়েকটি শটে তিনি মনে করিয়ে দেন তার বিখ্যাত বাবাকে। পাকিস্তানের সাবেক কিপার-ব্যাটসম্যান মঈন খান যেমন যেমন কিছু উদ্ভাবনী শট খেলতেন, হাঁটু গেঁড়ে সুইপের মতো করে উড়িয়ে মারতেন পেসারদের, ছেলে আজমকেও দেখা যায় তেমন কয়েকটি শট খেলতে। ,১৬ ওভার শেষে আজমের সংগ্রহ দাঁড়ায় ৭২ রান। দৃষ্টিসীমায় চলে আসে সেঞ্চুরি। মৃত্যুঞ্জয়ের করা ১৮তম ওভারে চার ও ছয় মেরে আরও কাছে যান তিনি। তবে পরের ওভারে একটি চারের বেশি মারতে পারেননি তিনি।,শেষ ওভারের চতুর্থ বলে আজম যখন স্ট্রাইক পান তখনও সেঞ্চুরি থেকে ছিলেন ৭ রান দূরে। চার মেরে ৯৭ রানে পৌঁছে যান আজম। পরে শেষ দুই বলে ছক্কা মেরে তিন অঙ্ক ছোঁয়ার তৃপ্তি নিয়েই ফেরেন ড্রেসিংরুমে।  ,Copyright © 2022, bdnews24",bn,2023-01-9 15:01:00+06:00
Bdnews24,‘ক্রাউড ফান্ডিং’ নিয়ে চট্টগ্রামে ইডিইউর আর্ন্তজাতিক সম্মেলন,campus,https://bangla.bdnews24.com/campus/koht99eh74,"‘ক্রাউড ফান্ডিং’ নিয়ে চট্টগ্রামে দুই দিনের আর্ন্তজাতিক সম্মেলনের আয়োজন করেছে বেসরকারি ইস্টডেল্টা ইউনিভার্সিটি (ইডিইউ)।,সোমবার সকালে চট্টগ্রামে ‘ফার্স্ট ইন্টারন্যাশনাল কনফারেন্স অন ক্রাউড ফান্ডিং ফর ক্রিয়েটিভ ইন্ডাস্ট্রিজ’ শীর্ষক এ সম্মেলনের উদ্বোধন করেন বিশ্ববিদ্যালয়ের উপাচার্য অধ্যাপক ড. মুহাম্মদ সিকান্দার খান।,উদ্বোধনী অনুষ্ঠানে নরওয়ের ইউনিভার্সিটি অব আগদারের অধ্যাপক ড. রোথাম স্নেয়র বলেন, “ক্রাউড ফান্ডিং বিশ্বের অনেক দেশে এখন জনপ্রিয় ধারণা। দেশগুলোর অর্থনীতিতেও পড়ছে এর প্রভাব। উন্নত বিশ্বে এর জন্য সংস্থা গড়ে উঠছে, যারা বিভিন্ন প্রতিষ্ঠানে বিনিয়োগ করার মাধ্যমে অর্থনীতিতে গুরুত্বপূর্ণ ভূমিকা রাখছে।,“উন্নয়নশীল দেশগুলোরও এর মাধ্যমে সবচেয়ে বেশি লাভবান হওয়ার সুযোগ রয়েছে। অর্থনীতিকে অনন্য উচ্চতায় নিয়ে যেতে পারে ক্রাউড ফান্ডিং।”,দুই দিনের এ আয়োজনে দেশি-বিদেশি ১০জন গবেষক নিজেদের মৌলিক প্রবন্ধ নিয়ে অংশ নিচ্ছেন। ইস্ট ডেল্টা ইউনিভার্সিটি ও রিসার্চ কাউন্সিল অব নরওয়ের যৌথ উদ্যোগে প্রথমবার এ সম্মেলন অনুষ্ঠিত হচ্ছে।,অনুষ্ঠানে ‘অল্টারনেটিভ ফাইন্যান্স ট্রেন্ডস ইন দ্য ওয়ার্ল্ড’ শীর্ষক প্রবন্ধে অধ্যাপক স্নেয়র বলেন, “এশিয়া-প্রশান্ত মহাসাগরীয় অঞ্চলের সিঙ্গাপুর, মালয়েশিয়া এমনকী নেপালের মতো দেশ ক্রাউড ফান্ডিং নিয়ে অনেক দূর এগিয়ে গেছে। বাংলাদেশেরও দুটো প্রতিষ্ঠান প্রায় ৩৬ হাজার ডলার সংগ্রহ করে বিভিন্ন প্রকল্পে বিনিয়োগ করেছে। আরও কয়েকটি ক্রাউড ফান্ডিং প্রতিষ্ঠান তাদের কার্যক্রম শুরু করতে যাচ্ছে বাংলাদেশে।”,উদ্বোধনী বক্তব্যে ইডিইউর উপাচার্য সিকান্দার খান বলেন, “ক্রাউড ফান্ডিং কেবল অর্থ সংগ্রহ নয়, একইসাথে ব্যবসা বা প্রকল্পকে সহযোগিতা করার জন্য সামাজিক বলয়ও তৈরি করে। এভাবে সম্ভাব্য গ্রাহক ও বিনিয়োগকারীরা পরস্পর একীভূত হয়ে যে সম্পৃক্ততার সৃষ্টি হয়, তা সেই ব্যবসা বা প্রকল্পটির স্থায়িত্ব বাড়ায়।”,সম্মেলনের প্রথম দিনে ‘ক্রাউড ফান্ডিং ইন বাংলাদেশ’ শিরোনামে প্রবন্ধ পড়েন ইউনিভার্সিটি অব সাউদার্ন ইস্টার্ন নরওয়ের সহযোগী অধ্যাপক জিয়াউল হক মুনিম ও ইডিইউর সহকারী অধ্যাপক মুহাম্মদ হাসান শাকিল।,‘ক্রাউডফান্ডিং কালচারাল ইন্ডাস্ট্রিজ-দ্য ক্রাউডকাল প্রজেক্ট’ শিরোনামে প্রবন্ধ পড়েন ওয়েস্টার্ন নরওয়ে ইউনিভার্সিটি অব অ্যাপ্লায়েড সায়েন্স-এর অধ্যাপক ড. নাটালিয়া মালে।,‘ক্যাম্পেইন ফিচারস অ্যান্ড ক্রাউড ফান্ডিং সাক্সেস: অ্যাভিডেন্স ফ্রম অটোমেটেড মেশিন লার্নিং’ শীর্ষক প্রবন্ধ পড়েন যুক্তরাজ্যের ইউনিভার্সিটি অব দ্য ক্রিয়েটিভ আর্টস-এর অধ্যাপক ড. এলিজাবেথা লাজারো।,Copyright © 2022, bdnews24",bn,2023-01-9 15:03:00+06:00
Bdnews24,"রোহিঙ্গা, প্রতিরক্ষা সহযোগিতা ও সমুদ্র নিরাপত্তার আলোচনায় ঢাকা-ওয়াশিংটন",bangladesh,https://bangla.bdnews24.com/bangladesh/uz9ir4l1d1,"পররাষ্ট্র সচিব মাসুদ বিন মোমেনের সঙ্গে দ্বিপক্ষীয় বৈঠক করেছেন যুক্তরাষ্ট্রের জাতীয় নিরাপত্তা পরিষদের দক্ষিণ এশিয়া বিষয়ক জ্যেষ্ঠ পরিচালক রিয়ার অ্যাডমিরাল এইলিন লউবাখার।,সোমবার রাষ্ট্রীয় অতিথি ভবন পদ্মায় তাদের এই বৈঠক হয়। এতে পারস্পরিক স্বার্থ ও অগ্রাধিকার সংক্রান্ত বিভিন্ন বিষয় নিয়ে আলোচনা হয় বলে পররাষ্ট্র মন্ত্রণালয়ের এক সংবাদ বিজ্ঞপ্তিতে জানানো হয়েছে। ,“বিশেষ করে মানবিক সহায়তা, রোহিঙ্গা প্রত্যাবাসন ও পুনর্বাসন, প্রতিরক্ষা সহযোগিতা, ইন্দো-প্যাসিফিক স্ট্র্যাটেজি, উন্নয়ন সহযোগিতা, সমুদ্র বিষয়ক নিরাপত্তা, আইন প্রয়োগকারী সংস্থাসমূহ শক্তিশালীকরণ, সাইবার নিরাপত্তা ইত্যাদি বিষয়ে আলোচনা করেন।”,চার দিনের সফরে শনিবার ঢাকায় এসেছেন যুক্তরাষ্ট্রের জাতীয় নিরাপত্তা পরিষদের কর্মকর্তা লউবাখার। পরদিন রোববার কক্সবাজারে রোহিঙ্গা শরণার্থী শিবির পরিদর্শন করেন তিনি।,সংবাদ বিজ্ঞপ্তিতে বলা হয়, গণহত্যা থেকে পালিয়ে আসা ১০ লাখেরও বেশি জোরপূর্বক বাস্তুচ্যুত মিয়ানমারের নাগরিকদের বাংলাদেশে প্রবেশের অনুমতি এবং আশ্রয় দেওয়ার জন্য প্রধানমন্ত্রী শেখ হাসিনার সাহসী ও দৃঢ় সিদ্ধান্তের আন্তরিক প্রশংসা বৈঠকে করেন লউবাখার। ,“এই বৃহৎ জনগোষ্ঠীর দৈনন্দিন চাহিদা পূরণের জন্য প্রচুর সম্পদের প্রয়োজনীয়তার কথা উল্লেখ করে, রোহিঙ্গাদের জন্য আন্তর্জাতিক সম্প্রদায়ের সহায়তার বিষয়ে আলোচনা করেন তারা।”,জাতিসংঘে গৃহীত রোহিঙ্গা সংক্রান্ত বিভিন্ন প্রস্তাব সমর্থন এবং রোহিঙ্গা গণহত্যাকে যথাযথ স্বীকৃতি দেওয়ার জন্য যুক্তরাষ্ট্র সরকারের প্রশংসা করেন পররাষ্ট্র সচিব মাসুদ।,যুক্তরাষ্ট্রের প্রতিনিধি দলের কক্সবাজার রোহিঙ্গা শরণার্থী শিবির পরিদর্শনের কথা উল্লেখ করে বিজ্ঞপ্তিতে বলা হয়, প্রতিনিধি দল রোহিঙ্গা ক্যাম্পে শিক্ষা ও সংস্কৃতি চর্চার সুযোগসহ অন্যান্য সুবিধাদি পরিদর্শন করেন।,সোমবার দুপুরের পর বাংলাদেশ ইন্সটিটিউট অফ ইন্টারন্যাশনাল অ্যান্ড স্ট্র্যাটেজিক স্টাডিজে (বিআইআইএসএস) একটি গোলটেবিল বৈঠকে অংশ নেয় সফরকারী প্রতিনিধি দলটি।,বৈঠকে যুক্তরাষ্ট্রের জাতীয় নিরাপত্তা পরিষদের দক্ষিণ এশিয়া বিষয়ক পরিচালক কর্নেল ব্রায়ান লিউটি এবং যুক্তরাষ্ট্রের পররাষ্ট্র দপ্তরের দক্ষিণ ও মধ্য এশিয়া ব্যুরোর অফিস ফর নেপাল, শ্রীলংকা, বাংলাদেশের পরিচালক স্কট উরবম, ঢাকায় যুক্তরাষ্ট্র দূতাবাসের উপ মিশন প্রধান হেলেন লাফেইভ এবং রাজনৈতিক শাখার প্রধান আর্তুরো হাইন্স, বাংলাদেশের পররাষ্ট্র মন্ত্রণালয়ের মেরিটাইম অ্যাফেয়ার্স ইউনিটের সচিব অবসরপ্রাপ্ত রিয়ার অ্যাডমিরাল খুরশেদ আলম, আমেরিকা অনুবিভাগের মহাপরিচালক নাঈম উদ্দীন আহমেদ, মিয়ানমার অনুবিভাগের মহাপরিচালক মিয়া মো. মাইনুল কবির, উত্তর আমেরিকা অনুবিভাগের মহাপরিচালক মাসুদুল আলম এবং আমেরিকা অনুবিভাগের পরিচালক হাসান আব্দুল্লাহ তৌহিদ উপস্থিত ছিলেন।,Copyright © 2022, bdnews24",bn,2023-01-9 15:06:00+06:00
Bdnews24,ব্রাজিলে বোলসোনারোর সমর্থকদের শিবির ঘিরে পুলিশ মোতায়েন,world,https://bangla.bdnews24.com/world/d6oxid7crr,"ব্রাজিলের প্রেসিডেন্ট প্রাসাদ, কংগ্রেস আর সুপ্রিম কোর্টের মত রাষ্ট্রীয় গুরুত্বপূর্ণ স্থাপনায় দেশটির চরম ডানপন্থি সাবেক প্রেসিডেন্ট জাইর বোলসোনারোর সমর্থকদের নজিরবিহীন তাণ্ডবের পর তাদের একটি অস্থায়ী শিবির ঘিরে নিরাপত্তা জোরদার করতে দাঙ্গা পুলিশ মোতায়েন করা হয়েছে।,নির্বাচনে হার নিশ্চিত হওয়ার পর যুক্তরাষ্ট্রের ক্যাপিটলে ‍দেশটির সাবেক প্রেসিডেন্ট ডনাল্ড ট্রাম্পের অনুসারীরা যে তাণ্ডব চালিয়েছিল রোববার ব্রাসিলিয়ায় যেন সেই একই ‍নাটক মঞ্চস্ত হয়েছে।,ব্রাজিলের জাতীয় পতাকার হলুদ-সবুজ রঙের পোশাকে বোলসোনারোর হাজার হাজার সমর্থক প্রায় তিন ঘণ্টা ধরে প্রেসিডেন্ট প্রাসাদ, কংগ্রেস এবং সুপ্রিম কোর্টে লঙ্কাকাণ্ড চালায়।,টেলিভিশনে প্রচারিত ভিডিওতে দেখা যায়, বিক্ষোভকারীরা বানের পানির মত সুপ্রিম কোর্ট ও কংগ্রেস ভবনে প্রবেশ করছে, স্লোগান দিচ্ছে, আসবাবপত্র ভাঙছে।,বার্তা সংস্থা রয়টার্স লিখেছে, নির্বাচনের পর থেকে দু’মাস ধরে যে টানটান উত্তেজনা চলছি ব্রাজিলে; তারই বিস্ফোরণ ঘটেছে রোববার।,অন্তত তিন হাজার মানুষ এই বিশৃঙ্খলায় অংশ নেয় বলে স্থানীয় গণমাধ্যমের ধারণা। পুলিশের সাথে তারা সংঘাতেও জড়ায়। পরে সন্ধ্যা সাড়ে ৬টার দিকে আইনশৃঙ্খলা বাহিনী তিন ভবন থেকে বিক্ষোভকারীদের সরিয়ে পরিস্থিতি নিয়ন্ত্রণে নেয়। গ্রেপ্তার করা হয় অন্তত চারশজনকে।,রয়টার্সের একজন প্রত্যক্ষদর্শী জানান, বোলসোনারোর সমর্থকদের তাণ্ডবের পর ব্রাসিলিয়া সেনা সদরদপ্তরের কাছে কয়েকশ’ দাঙ্গা পুলিশ জড়ো হয়। তাদের কেউ কেউ ঘোড়ার পিঠে ছিলেন। ওই সময় ওই এলাকার সেনা সদস্যদের সরিয়ে নেওয়া হয়েছিল।,রাষ্ট্রীয় গুরুত্বপূর্ণ স্থাপনায় রোববারের তাণ্ডবের পেছনে দায়ীদের বিচারের আওতায় আনার প্রতিশ্রুতি দিয়েছেন গত ১ জানুয়ারি ব্রাজিলের প্রেসিডেন্টের দায়িত্ব গ্রহণ করা বামপন্থি নেতা লুলা দা সিলভা।,গত বছরের অক্টোবরের ভোটে লুলা সামান্য ব্যবধানে বোলসোনারোকে পরাজিত করেন।,বোলসোনারো বর্তমানে যুক্তরাষ্ট্রের ফ্লোরিডায় আছেন এবং তিনি দাঙ্গার বিষয়ে সমর্থকদের কোনও উসকানি দেওয়ার অভিযোগ অস্বীকার করে বলেন, ‘‘দাঙ্গাবাজরা সীমা অতিক্রম করেছে।”,যুক্তরাষ্ট্রের প্রেসিডেন্ট জো বাইডেনসহ বিশ্বের অনেক নেতা রোববারের ঘটনার তীব্র নিন্দা জানান।,পর্যাপ্ত নিরাপত্তা ব্যবস্থা গ্রহণে করতে ব্যর্থ হয়েছেন অভিযোগ করে ব্রাসিলিয়ার গভর্নরকে রোববার থেকে পরবর্তী ৯০ দিনের জন্য দায়িত্ব থেকে বরখাস্ত করেছেন দেশটির সুপ্রিম কোর্টের বিচারপতি আলেসজান্দ্রি দি মোরাইস।,তিনি সামাজিক যোগাযোগ মাধ্যম ফেসবুক, টুইটার এবং টিকটক কর্তৃপক্ষকে গণতন্ত্র বিরোধী প্রপাগান্ডা ছাড়ানো সব একাউন্ট বন্ধ করে দেওয়ার নির্দেশও দিয়েছেন।,ব্রাসিলিয়ার গভর্নর ইবানেইস হোচা, যিনি বোলসোনারোর ঘনিষ্ঠ মিত্র বলে পরিচিত।,প্রেসিডেন্ট লুলার অভিযোগ, গভর্নরের অধীনে থাকা ব্রাসিলিয়ার সামরিক পুলিশ বাহিনী রোববারের তাণ্ডবের সময় বোলসোনারো সমর্থকদের আটকাতে বিন্দুমাত্র চেষ্টা করেনি।,লুলা বর্তমানে একটি সরকারি সফরে সাও পাওলো রাজ্যে রয়েছেন। সেখান থেকে তিনি বলেন, ‘‘যারা এসব করেছে তাদের সবাইকে খুঁজে বের করে শাস্তি দেওয়া হবে।”,নির্বাচনে হেরে যাওয়ার পর ভোট কারচুপির অভিযোগ তোলা বোলসোনারোই তার সমর্থকদের দাঙ্গার উসকানি দিয়েছেন বলেও অভিযোগ করেন লুলা।,নিজের প্রেসিডেন্টের মেয়াদ শেষ হওয়ার ৪৮ ঘণ্টা আগে ব্রাজিল থেকে ফ্লোরিডায় চলে যান বোলসোনারো। তিনি উসকানির অভিযোগ অস্বীকার করে টুইটারে এক পোস্টে লেখেন, শান্তিপূর্ণ আন্দোলন করা জনগণের গণতান্ত্রিক অধিকার। কিন্তু সরকারি ভবনে যেভাবে অনুপ্রবেশ করে তাণ্ডব চালানো হয়েছে তা ‘সব সীমা অতিক্রম করেছে’।,দাঙ্গাকারীরা সামাজিক যোগাযোগ মাধ্যমে রীতিমত পরিকল্পনা সাজিয়ে রোববার জমায়েত হয়ে তাণ্ডব চালিয়েছে। তাদের জমায়েত হওয়ার কথা জানান পরও রাজধানীর পুলিশ কীভাবে এতটা অপ্রস্তুত ছিল এবং এত সহজে দাঙ্গাকারীরা তাদের বাধা অতিক্রম করে গেলো তা নিয়ে প্রশ্ন তুলে নিরাপত্তা নিয়ে শঙ্কা প্রকাশ করেছেন লুলার মিত্ররা।,Copyright © 2022, bdnews24",bn,2023-01-9 15:13:00+06:00
Bdnews24,সিরাজগঞ্জ সৌর পার্ক: ১১ টাকা দরে বিদ্যুৎ কিনতে চুক্তি,business,https://bangla.bdnews24.com/business/qgnpz0covy,"বিদ্যুতের বহুমুখী উৎসে নবায়নযোগ্য জ্বালানির অংশীদারিত্ব বাড়াতে সিরাজগঞ্জে যমুনা নদীর পাড়ে একটি সৌর প্যানেল পার্ক নির্মাণের কাজ অনেকটাই এগিয়েছে, যেখান থেকে চলতি বছরের শেষে বিদ্যুৎ পাওয়ার আশা করছে সরকার।,সোমবার ঢাকায় বিদ্যুৎ ভবনে বাংলাদেশ ও চীনের যৌথ এ সৌর প্রকল্প থেকে বিদ্যুৎ কেনার চুক্তি (পিপিএ- পাওয়ার পারচেজ এগ্রিমেন্ট) এবং বাস্তবায়ন চুক্তি (আইএ-ইমপ্লিমেন্টেশন এগ্রিমেন্ট) চুক্তি করেছে সরকার।,বিদ্যুৎ বিভাগের যুগ্মসচিব নিরোদ চন্দ্র মণ্ডল, বিদ্যুৎ উন্নয়ন বোর্ডের (বিউবো) সচিব মোহাম্মদ সেলিম রেজা এবং বাংলাদেশ-চায়না রিনিউয়েবল এনার্জি কোম্পানি লিমিটেডের (বিসিআরইসিএল) কোম্পানি সচিব বিমল চন্দ্র রায় চুক্তিতে সই করেন।,চুক্তি সই অনুষ্ঠানে জানানো হয়, এ সৌর পার্ক থেকে ১০ দশমিক ২০ সেন্টে (ডলারের বর্তমান বিনিময় হারে প্রায় ১১ টাকা) প্রতি ইউনিট বিদ্যুৎ কিনবে সরকার।,দেশে সৌর বিদ্যুতের উৎপাদন বাড়াতে ২০২০ সালের সেপ্টেম্বরে চীনের সঙ্গে সমান অংশীদারিত্বের ভিত্তিতে বিসিআরইসিএল গঠন করে সরকার।,যৌথ এ কোম্পানিতে চীনের চায়না ন্যাশনাল মেশিনারি ইমপোর্ট অ্যান্ড এক্সপোর্ট করপোরেশন এবং বাংলাদেশের নর্থ ওয়েস্ট পাওয়ার জেনারেশন কোম্পানি (নওপাজিকো) বিনিয়োগ করেছে। দেশের বিভিন্ন স্থানে ৫০০ মেগাওয়াট নবায়নযোগ্য বিদ্যুৎ উৎপাদনের পরিকল্পনা নিয়ে এগোচ্ছে যৌথ কোম্পানিটি।,সিরাজগঞ্জে যমুনার তীরে ২১৪ একর জমিতে ৮ কোটি ৭৭ লাখ ডলার (ডলারের বর্তমার বিনিময় হারে ৯১৮ কোটি টাকা) ব্যয়ে এ সৌর বিদ্যুৎ পার্ক নির্মাণ করা হচ্ছে। ৬৮ মেগাওয়াট বিদ্যুতের এ প্রকল্প কোম্পানিটির প্রথম উদ্যোগ।,পাশের জেলা পাবনায় ৬৪ মেগাওয়াটের আরেকটি সৌর বিদ্যুৎ প্রকল্পের কাজও চলমান যেখান থেকে ২০২৪ সাল নাগাদ বিদ্যুৎ আসবে, বলে অনুষ্ঠানে জানানো হয়।,এছাড়া বিসিআরইসিএলের আওতায় পায়রায় ৫০ মেগাওয়াট বায়ু বিদ্যুৎকেন্দ্র প্রকল্পসহ আরও বেশ কয়েকটি নবায়নযোগ্য জ্বালানিভিত্তিক বিদ্যুৎকেন্দ্র নির্মাণের প্রকল্প বাস্তবায়ন ও পরিকল্পনাধীন রয়েছে।,গত ২০২২ সালের ফেব্রুয়ারিতে বিসিআরইসিএল এবং কনসোর্টিয়াম অব প্যারিওশেন-ফেডি-সিনোহাইড্রো, চায়নার মধ্যে এ প্রকল্পের ইপিসি চুক্তি হয়।,নওপাজিকোর কর্মকর্তারা জানান, ২০২২ সালে শুরু হওয়া এ প্রকল্পের ভূমি উন্নয়ন, নদী তীরে বাঁধ নির্মাণসহ অন্যান্য অবকাঠামোর কাজ বেশ এগিয়েছে। এ বছরের শেষ নাগাদ এ সৌর পার্ক থেকে বিদ্যুৎ উৎপাদন শুরুর আশা করছেন তারা।,চুক্তি সই অনুষ্ঠানে বিদ্যুৎ প্রতিমন্ত্রী নসরুল হামিদ বলেন, “‘পাওয়ার সেক্টর মাস্টারপ্ল্যান’ অনুযায়ী নবায়নযোগ্য জ্বালানি থেকে ১০ শতাংশ বিদ্যুৎ পাওয়ার চেষ্টা অব্যাহত আছে। বাংলাদেশে সোলার প্রজেক্ট করার মত অকৃষি জমি পাওয়া দুষ্কর।,“যতটা অকৃষি জমি পাওয়া যায় তাতেই সোলার বা নবায়নযোগ্য জ্বালানির বিদ্যুৎ উৎপাদনের প্রচেষ্টা অব্যাহত রয়েছে। সৌর ও বায়ু বিদ্যুৎ হতে দ্রুত দুই হাজার মেগাওয়াট বিদ্যুৎ উৎপাদনের কাজ চলমান।”,সরকার দেশে উৎপাদিত বিদ্যুতের ১০ শতাংশ নবায়নযোগ্য জ্বালানি উৎস থেকে পেতে চাইলেও গত ১৪ বছরে সেই লক্ষ্য অর্জিত হয়নি। বর্তমানে দেশে ২৫ হাজার মেগাওয়াট বিদ্যুৎ উৎপাদনের সক্ষমতার কথা জানিয়েছে সরকার।,তবে ২০২২ সালের ১৬ এপ্রিল এ পর্যন্ত সর্বোচ্চ ১৪ হাজার ৭৮২ মেগাওয়াট উৎপাদন করে বিদ্যুৎকেন্দ্রগুলো।,বর্তমানে উৎপাদিত বিদ্যুতের মধ্যে সৌর উৎস থেকে কমবেশি আসছে অনগ্রিড ও অফগ্রিড মিলিয়ে ৭১৬ মেগাওয়াট, বায়ু বিদ্যুৎ থেকে ৩ মেগাওয়াট এবং কাপ্তাই জলবিদ্যুৎ কেন্দ্র থেকে আসছে ২৩০ মেগাওয়াট।,সব মিলিয়ে দেশে নবায়নযোগ্য উৎস থেকে বিদ্যুতের পরিমাণ এখন প্রায় এক হাজার মেগাওয়াট। সরকারের পরিকল্পনা অনুযায়ী, বর্তমান সক্ষমতার অনুপাতে আড়াই হাজার মেগাওয়াট বিদ্যুৎ নবায়নযোগ্য উৎস থেকে পাওয়ার কথা।,বিদ্যুৎ বিভাগের সচিব মো. হাবিবুর রহমানের সভাপতিত্বে অনুষ্ঠানে স্রেডার চেয়ারম্যান মুনীরা সুলতানা, বিউবোর চেয়ারম্যান মো. মাহবুবুর রহমান ও নওপাজিকোর প্রধান নির্বাহী কর্মকর্তা প্রকৌশলী খোরশেদুল আলম বক্তব্য রাখেন।,Copyright © 2022, bdnews24",bn,2023-01-9 15:20:00+06:00
Bdnews24,‘রোহিঙ্গাদের হাতে’ অপহৃত ৪ কৃষককে মুক্তি দিতে ‘২৫ লাখ টাকা পণ দাবি’,samagrabangladesh,https://bangla.bdnews24.com/samagrabangladesh/nc9cf76xfh,"কক্সবাজারের টেকনাফে অপহৃত চার কৃষককে দুই দিনেও উদ্ধার করা যায়নি। তবে তাদের উদ্ধারে অভিযান অব্যাহত রাখার কথা জানিয়েছে আইন-শৃঙ্খলা রক্ষাকারী বাহিনী। ,অপহৃতদের পরিবারের বরাত দিয়ে স্থানীয় জনপ্রতিনিধি মুক্তিপণ বাবদ ২৫ লাখ টাকা চাওয়ার তথ্য জানালেও বিষয়টি অবগত নয় বলে জানিয়েছে পুলিশ।,শনিবার রাত ১০টার দিকে টেকনাফ উপজেলার হ্নীলা ইউনিয়নের লেচুয়াপ্রাং এলাকার ক্ষেত থেকে চার কৃষককে রোহিঙ্গা দুষ্কৃতকারীরা অপহরণ করে নিয়ে যায় বলে অভিযোগ পরিবারের। ,তারা হলেন- হ্নীলা ইউনিয়নের বড় লেচুয়াপ্রাং এলাকার আব্দুস সালাম (৪৮), একই এলাকার আব্দুর রহমান (৩২), মুহিব ঊল্লাহ (১৫) এবং আব্দুল হাকিম (৪০)। ,সোমবার রাতে হ্নীলা ইউপি চেয়ারম্যান রাশেদ মোহাম্মদ আলী বলেন, “সকালে অপহৃত আব্দুর রহমানের ব্যক্তিগত মোবাইল ফোন নম্বর থেকে তার বাবা গুরা মিয়ার কাছে কল আসে। তারা চার কৃষককে ছেড়ে দিতে ২৫ লাখ টাকা মুক্তিপণ দাবি করেছে।“,টেকনাফ থানার ওসি মো. আব্দুল হালিম বলেন, ভুক্তভোগী পরিবারের কেউ এখনও অভিযোগ দেননি। এ ব্যাপারে পুলিশ তৎপর রয়েছে।,তবে মুক্তিপণের বিষয়ে কিছু জানেন না বলে জানান ওসি।,Copyright © 2022, bdnews24",bn,2023-01-9 15:52:00+06:00
Bdnews24,"হাসপাতালে চিকিৎসকের মাথায় অস্ত্র ঠেকিয়ে ছিনতাই, গ্রেপ্তার ৩",samagrabangladesh,https://bangla.bdnews24.com/samagrabangladesh/iz5fkf6tin,"রাজবাড়ীতে হাসপাতালে চিকিৎসকের মাথায় অস্ত্র ঠেকিয়ে টাকা ও মোবাইল ফোন ছিনতাই করা হয়েছে; এ ঘটনায় জড়িত সন্দেহে তিনজনকে গ্রেপ্তার করা হয়েছে।,রোববার মধ্যরাতের দিকে গোয়ালন্দ উপজেলা স্বাস্থ্য কমপ্লেক্সে এ ঘটনা ঘটে বলে গোয়ালন্দ ঘাট থানার ওসি স্বপন কুমার মজুমদার জানান।,এ ঘটনায় ভুক্তভোগী চিকিৎসক মো. আবুল কালাম আজাদ সোমবার মামলা করেছেন।,দুপুরে গ্রেপ্তার তিনজন হলেন- গোয়ালন্দ পৌরসভার ১ নম্বর ওয়ার্ডের মো. রনি (২৫), ৩ নম্বর ওয়ার্ডের কুমড়াকান্দি মহল্লার মো. ইমরান হোসেন (২৭) এবং একই ওয়ার্ডের নছরউদ্দিন পাড়ার রুবেল ফকির ওরফে সোনা (২৮)। ,গোয়ালন্দ উপজেলা স্বাস্থ্য কমপ্লেক্সের উপ-সহকারী কমিউনিটি মেডিকেল অফিসার মো. আবুল কালাম আজাদ বিডিনিউজ টোয়েন্টিফোর ডটকমকে বলেন, “মধ্যরাতের দিকে দুই ব্যক্তি জরুরি বিভাগের পাশে আমার বিশ্রাম কক্ষে আসেন। আমি তাদেরকে রোগী ভাবি এবং কী হয়েছে জানতে চাই। তখন তারা আমাকে লাঠি দিয়ে আঘাত করে।,“পরে পিস্তল ও ধারালো ছুরি মাথায় ঠেকিয়ে পকেটে থাকা মানিব্যাগ থেকে প্রায় সাড়ে ছয় হাজার টাকা, মোবাইল ফোন ছিনিয়ে নেয়।”,চিকিৎসক আরও বলেন, “পালিয়ে যাওয়ার সময় আমাকে কক্ষে রাখে বাইরে থেকে দরজা বন্ধ করে দেয়। আমার চিৎকারে হাসপাতালের অন্যান্য স্টাফরা এসে আমাকে উদ্ধার করেন।”,ওসি স্বপন কুমার মজুমদার বলেন, চিকিৎসকের মোবাইল ফোনটি উদ্ধার করা হয়েছে।,Copyright © 2022, bdnews24",bn,2023-01-9 15:18:00+06:00
Bdnews24,"পাঠানের ট্রেইলার আসছে, এতেও সালমানের দেখা মিলছে না",glitz,https://bangla.bdnews24.com/glitz/fzv59k7ila,"শাহরুখ খানের বহুল আলোচিত সিনেমা পাঠানের ট্রেইলর আর একদিন বাদেই মুক্তি পেতে যাচ্ছে। তবে ট্রেইলারেও সালমান খানকে দেখা যাবে না বলে খবর এসেছে। ,পাঠানে শাহরুখ খান, দীপিকা পাড়ুকোন ও জন আব্রাহামের সঙ্গে সালমান খানের ক্যামিও উপস্থিতি রয়েছে। ফলে ‘কিং খান’র সঙ্গে ‘বলিউড ভাইজান’র ভক্তরাও রয়েছেন অপেক্ষায়।,টিজার এবং দুটি গান মুক্তির পর হৈ চৈয়ের মধ্যে রোববার শাহরুখ খান নতুন একটি পোস্টার প্রকাশ করে জানান, সোমবার পাঠানের ট্রেইলার প্রকাশ হবে। ,তিনি ইনস্টাগ্রামে লিখেছেন, “পাঠানের উৎসবে যোগ দেওয়ার সময় হয়েছে। ১০ জানুয়ারি সকাল ১১টায় মুক্তি পাবে পাঠানের ট্রেইলার। অপেক্ষা করার জন্য আপনাদের সকলকে ধন্যবাদ। ২৫ জানুয়ারি নিকটস্থ কোনো প্রেক্ষাগৃহে উদযাপন করুন ইয়াশ রাজ ফিল্মসের ‘পাঠান’। হিন্দি, তামিল এবং তেলেগু ভাষায় মুক্তি পাচ্ছে সিনেমাটি।”,সিনেমায় জন আব্রাহাম ও দীপিকা পাড়ুকোনের নতুন লুকও শেয়ার করেছেন শাহরুখ। জনের ছবির ক্যাপশন লিখেছেন, “পর্দায় দেখা হবে... মজা হবে।” নীল পোশাকে বাম হাতে বন্দুক ধরে থাকা দীপিকার জন্য লিখেছেন, “মিশন শুরু হতে যাচ্ছে।”,তবে সালমান খানের ভূমিকা এখনও রহস্যের মাঝেই রেখে দিয়েছেন শাহরুখ।,টাইমস অব ইন্ডিয়া জানিয়েছে, ট্রেইলারেও সালমান খানের দেখা মিলছে না বলে নিশ্চিত হয়েছেন তারা। ,তাদের এক প্রতিবেদনে বলা হয়, পাঠানে টাইগার চরিত্রে দেখা যাবে সালমান খানকে। তবে শাহরুখ খানের সঙ্গে সালমান খানকে ট্রেইলারে দেখা যাবে না। সিনেমার নির্মাতারা সালমানকে একেবারেই দেখানোর সিদ্ধান্ত নিয়েছেন। ফলে তাদের একসঙ্গে দেখতে ২৫ জানুয়ারি পর্যন্ত অপেক্ষা করতে হবে ভক্তদের। ,সম্প্রতি টুইটারে শাহরুখ খানের কাছে ভক্তরা জানতে চেয়েছিলেন, সালমান খানকে কখন দেখা যাবে পাঠানে?,রসিকতা করে শাহরুখের উত্তর ছিল- “যখন টিকেটের কিউআর কোড আপনি স্ক্যান করবেন, তখনই ভাইজান আপনার কাছে ধরা দেবে।”,শাহরুখ খানের সিনেমায় সালমানের উপস্থিতি এটাই প্রথম নয়। কুচ কুচ হোত হ্যায়, হাম তুমহারি হ্যায় সনম সিনেমায় সালমান খান ক্যামিও হয়ে এসেছিলেন। দুই খানের সম্পর্কের প্রকাশ সম্প্রতি সালমানের জন্মদিনেও ঘটিছিল। মধ্যরাতে আকস্মিক সালমানের কাছে গিয়ে সবাইকে চমকে দিয়েছিলেন শাহরুখ।,পাঠান দিয়ে পাঁচ বছর পর দর্শকের সামনে বড় পর্দায় আসছেন শাহরুখ। তবে মুক্তির আগেই তা আলোচনা-সমালোচনার ঝড় তুলেছে।,কট্টর হিন্দুদের প্রতিবাদ এবং হুমকি-ধমকির মধ্যে দীপিকার গেরুয়া রঙের বিকিনি পরাসহ ১০টি দৃশ্য কাটঁছাট করার শর্ত দিয়েছে ভারতের সেন্ট্রাল বোর্ড অব ফিল্ম সার্টিফিকেট (সিবিএফসি)।,ভারতের সিনে পোর্টাল বলিউড হাঙ্গামা জানিয়েছে, দৃশ্যে কাঁচি চালানোর নির্দেশনার পাশাপাশি সিনেমাটিকে ‘ইউএ’ সার্টিফিকেট দিয়েছে সিবিএফসি। এই সনদের অর্থ হলো সিনেমাটি বানানো হয়েছে মাঝ বয়সী দর্শকদের কথা মাথায় রেখে। তবে বাবা-মায়ের অনুমতিতে ১২ বছরের কম বয়সীরাও দেখতে পারবে।,Copyright © 2022, bdnews24",bn,2023-01-9 15:49:00+06:00
Bdnews24,"ইরানে বিক্ষোভ, আরও তিন জনের মৃত্যুদণ্ড",world,https://bangla.bdnews24.com/world/o4l4n49uc9,"নীতি পুলিশের হেফাজতে মাশা আমিনির মৃত্যু ঘিরে ইরান জুড়ে ছড়িয়ে পড়া বিক্ষোভে অংশ নেওয়া আরো তিন বিক্ষোভকারীকে মৃত্যুদণ্ড দেওয়া হয়েছে।,কঠোর হাতে বিক্ষোভ দমন নিয়ে আন্তর্জাতিক অঙ্গনে তীব্র সমালোচনা উপেক্ষা করে ইরানের বিচার বিভাগ ‘আল্লাহর বিরুদ্ধে যুদ্ধ করার’ অভিযোগে ওই তিনজনকে মৃত্যুদণ্ড দিল।,সোমবার মিজান সংবাদ সংস্থা এ খবর জানিয়েছে। এর আগে গত শনিবার ইরান মোহাম্মদ মাহদি কারামি এবং সৈয়দ মোহাম্মদ হোসেইনি নামের দুই বিক্ষোভকারীকে ফাঁসি দেয়।,বিক্ষোভের সময় ইরানের আধাসামরিক বাহিনীর এক সদস্যকে হত্যার অভিযোগে তাদেরকে দোষী সাব্যস্ত ক‍রা হয়েছিল। এবার মৃত্যুদণ্ড পাওয়া তিনজন হলেন- সালেহ মিরহাশেমি, মাজিদ কাজেমি এবং সাইদ ইয়াগৌবি।,ইসফাহান নগরীতে সরকারবিরোধী বিক্ষোভ চলাকালে স্বেচ্ছাসেবী বাসিজ মিলিশিয়ার সদস্যদেরকে হত্যার অভিযোগে ওই তিনজনকে দোষী সাব্যস্ত করা হয়েছে। তবে এই মৃত্যুদণ্ডপ্রাপ্তরা রায়ের বিরুদ্ধে আপিল করতে পারবেন।,ইরানের অভিজাত রেভল্যুশনারি গার্ড বাহিনী সংশ্লিষ্ট বাসিজ মিলিশিয়া দেশে বিক্ষোভ দমনের অগ্রভাগে রয়েছে। বিক্ষোভকারীদেরকে মৃত্যুদণ্ড দিয়ে বিক্ষোভ দমনের জন্য সোমবার পোপ ফ্রান্সিস ইরানের নিন্দা করেছেন।,এর আগে গত ডিসেম্বর মাসের শুরুর দিকেও মাত্র চার দিনের ব্যবধানে মোহসেন শেকারি ও মাজিদ রেজা রেহনাভার্দ নামে দুই বিক্ষোভকারীকে জনসম্মুখে ফাঁসি দেওয়া হয়েছিল।,তাদর বিরুদ্ধেও আধাসামরিক বাহিনীর এক সদস্যকে আঘাত করা এবং নিরাপত্তা বাহিনীর দুই সদস্যকে হত্যার অভিযোগ ছিল।,এভাবে বিক্ষোভের মধ্যে নিরাপত্তা বাহিনীর সদস্যদের হত্যা করার অভিযোগ এনে আদালতের একের পর এক বিক্ষোভকারীকে মৃত্যুদণ্ড দেওয়া ‘লজ্জাজনক বিচার’ বলে বর্ণনা করেছে বিভিন্ন আন্তর্জাতিক মানবাধিকার সংগঠন।,ইরানে নারীদের জন্য থাকা কঠোর পোশাকবিধি ঠিকঠাক না মানার অভিযোগে আটক ২২ বছরের তরুণী মাশাকে গত সেপ্টেম্বর মাসের মাঝামাঝিতে আটকের পর পুলিশি হেফাজতে তিনি মারা গেলে তার দাফনের দিন থেকে তার শহরে বিক্ষোভ শুরু হয়, যা কয়েকদিনের মধ্যে ইরানজুড়ে কট্টর পোশাকবিধি ও ইসলামি শাসনের বিরুদ্ধে প্রবল বিক্ষোভে রূপ নয়।,বিক্ষোভে এখন পর্যন্ত ৫১৬ বিক্ষোভকারী নিহত হয়েছে বলে দাবি করেছে হিউম্যান রাইটস অ্যাক্টিভিস্টস নিউজ এজেন্সি। আন্তর্জাতিক মানবাধিকার গোষ্ঠী অ্যামনেস্টি ইন্টারন্যাশনাল বলেছে, ‘গণআন্দোলনকে দমাতে এবং মানুষকে ভীত করতেই’ এসব মৃত্যুদণ্ড দেওয়া হচ্ছে।,তবে এইসব সমালোচনার ঝড়ের মধ্যেও সোমবার ইরানের সর্বোচ্চ ধর্মীয় নেতা আয়াতুল্লাহ আলি খামেনি বলেছেন, রাষ্ট্রের অবস্থান নমনীয় করার কোনও ইচ্ছা নেই। টিভিতে এক ভাষণে তিনি বলেন, “যারা জনসমাগম এলাকায় আগুন দিচ্ছে, ইসলিামিক আইনে তারা সন্দেহাতীতভাবেই দেশদ্রোহ সংঘটিত করছে। আর দেশদ্রোহের শাস্তি মৃত্যু।”,Copyright © 2022, bdnews24",bn,2023-01-9 15:56:00+06:00
Bdnews24,বঙ্গবন্ধু ও ইন্দিরা গান্ধীর নীতি-আদর্শের মিল এবং প্রাসঙ্গিক কিছু কথা,opinion,https://bangla.bdnews24.com/opinion/m8uhifx1tw,"বঙ্গবন্ধু শেখ মুজিবুর রহমান বাংলাদেশ রাষ্ট্রের প্রতিষ্ঠাতা, জাতির পিতা। তার জন্ম ১৯২০ সালে, বাংলাদেশের এক নিভৃত পল্লী টুঙ্গিপাড়া গ্রামে। তিনি রাজনৈতিক পরিবারে জন্ম না নিলেও রাজনীতির কবি হয়ে উঠেছিলেন সম্পূর্ণ নিজের চেষ্টায়। তার সময়ে রাজনীতির যারা ছিলেন উজ্জ্বল নক্ষত্র, তাদের সবাই ম্লান হয়েছেন মুজিবের ঔজ্জ্বল্যে। ,ইন্দিরা গান্ধী ছিলেন ভারতের স্বাধীনতা সংগ্রামের পুরোধা ব্যক্তিত্ব ও স্বাধীন ভারতের প্রথম প্রধানমন্ত্রী জওহরলাল নেহরুর কন্যা। প্রিয়দর্শিনী হিসেবে পরিচিত, রাজনৈতিক পরিবারে ইন্দিরার জন্ম ১৯১৭ সালের ১৯ নভেম্বর। সেই হিসেবে তিনি বঙ্গবন্ধুর চেয়ে তিন বছরের বড়। ইন্দিরা ভারতের প্রধানমন্ত্রীর দায়িত্ব গ্রহণ করেন ১৯৬৬ সালের জানুয়ারি মাসে। শেখ মুজিব আওয়ামী লীগের সভাপতির দায়িত্ব পান ১৯৬৬ সালে। ওই বছরই তিনি ছয় দফা কর্মসূচি ঘোষণা করেন। এই ছয় দফাই তাকে জনপ্রিয়তার শীর্ষে নিয়ে যায়। ,দুই দেশের এই দুই নেতার নাম বাংলাদেশ রাষ্ট্র প্রতিষ্ঠার সঙ্গে একসূত্রে গাঁথা হয়ে যাওয়াটা বিস্ময়কর বৈকি! হয়তো কাকতালীয় নয়, কিন্তু কিছু মিল তো পাওয়া যায়ই। ইতিহাস নিয়ম মেনে না চললেও ইতিহাস অস্বীকার করা যায় না। ,পাকিস্তান রাষ্ট্র প্রতিষ্ঠার সংগ্রামে কলকাতা ইসলামিয়া কলেজের ছাত্রনেতা শেখ মুজিবুর রহমানের ভূমিকা ছিল উল্লেখযোগ্য। কিন্তু পাকিস্তান প্রতিষ্ঠার পরপরই পশ্চিম পাকিস্তানের শাসকগোষ্ঠীর হাবভাব দেখে তিনি এটা বুঝেছিলেন যে বাঙালির অধিকার ও মর্যাদা প্রতিষ্ঠা করতে হলে পাকিস্তান রাষ্ট্র কাঠামোর মধ্যে থেকে সেটা সম্ভব হবে না। তবে তিনি তখনই কমিউনিস্টদের মতো ‘ইয়ে আজাদী ঝুটা হ্যায়’ বলে হটকারি স্লোগান দিয়ে মাঠে নামেননি। তিনি মানুষকে প্রস্তুত করার কাজে আত্মনিয়োগ করেছিলেন। শেখ মুজিবের তৎপরতা শাসকগোষ্ঠীও তীক্ষ্ণভাবেই নজরদারির মধ্যে রেখেছিল। তিনি যে শাসকগোষ্ঠীর জন্য বিপদ হয়ে উঠবেন– এটা বুঝেই তার জন্য বরাদ্দ হয়েছিল জেল-জুলুম। তিনি নত হননি। আপসের পথে হাঁটেননি। তাকে দমন করার যত চেষ্টা করা হয়েছে, তত তিনি বাঙালির হৃদয়ে বেশি ঠাঁই পেয়েছেন। তার সময়ের অন্য সব নেতাকে ছাড়িয়ে তিনি হয়ে উঠলেন বঙ্গবন্ধু। ,সত্তরের নির্বাচনে বঙ্গবন্ধুর আওয়ামী লীগে মানুষ ভোট দিয়েছিল পাকিস্তানের সরকার গঠনের জন্য। কিন্তু গণবিরোধী শাসকেরা শেখ মুজিবের হাতে তথা বাঙালির হাতে শাসনভার তুলে না দিয়ে পাকিস্তানের ভাঙন অনিবার্য করে তুলল। ওরা শুরু করে বাঙালি নিধনযজ্ঞ আর বঙ্গবন্ধুর ডাকে বাঙালি শুরু করে স্বাধীনতার যুদ্ধ, মুক্তিযুদ্ধ। বীর বাঙালি অস্ত্র তুলে নেয়। বাঙালিকে আর দাবিয়ে রাখা সম্ভব হয় না। বাংলাদেশের মুক্তিযুদ্ধে ভারতের প্রধানমন্ত্রী ইন্দিরা গান্ধীর ভূমিকা ছিল এককথায় অতুলনীয়। ভারতের সাহায্য-সহযোগিতা ছাড়া বাংলাদেশের যুদ্ধজয় সম্ভব হতো কিনা তা নিয়ে প্রশ্ন তোলার সুযোগ আছে। সত্তরের নির্বাচনে বঙ্গবন্ধু শেখ মুজিবুর রহমানের নেতৃত্বে আওয়ামী লীগের বিপুল বিজয়ের পর পাকিস্তানি শাসকগোষ্ঠী ক্ষমতা হস্তান্তরে টালবাহানা শুরু করায় শান্তিপূর্ণ উপায়ে সমস্যা সমাধানের সম্ভাবনা কমে আসছিল। বঙ্গবন্ধু বুঝতে পারছিলেন, বাংলাদেশের স্বাধীনতা ঘোষণা ছাড়া তার সামনে হয়তো বিকল্প থাকবে না। বাংলাদেশের স্বাধীনতার চিন্তা তার মাথায় আগেই এসেছিল। ষাটের দশকের প্রথম দিকেই তিনি তার ভাবনার কথা কমিউনিস্ট নেতা মণি সিংহের কাছে তুলে ধরেছিলেন।,সত্তরের নির্বাচনে বাঙালির অকুণ্ঠ সমর্থন পেয়ে বঙ্গবন্ধুর ভাবনা আরও সংহত রূপ নিয়েছিল। পাকিস্তানের সঙ্গে থাকা যাবে না, তবে আলাদা হতে চাইলে যে সেটা শান্তিপূর্ণ উপায়ে হবে না, এটাও তিনি জানতেন। তিনি জনগণকে একটি কঠিন লড়াইয়ের জন্য প্রস্তুত করে তুলছিলেন। তবে প্রতিবেশী দেশ ভারতের সঙ্গে তিনি কোনো যোগাযোগ করেছিলেন কিনা, যোগাযোগ থাকলে সেটা কোন পর্যায়ে ছিল– এসব বিষয়ে কোনো বিশ্বাসযোগ্য বা নির্ভরযোগ্য তথ্য পাওয়া যায় না। ভারতের তৎকালীন প্রধানমন্ত্রী ইন্দিরা গান্ধীর সঙ্গে তার যোগাযোগ বা আলাপ-পরিচয়ের বিষয়েও কিছু জানা যায় না।,তবে একাত্তরের ২৫ মার্চ রাতের অন্ধকারে পাকিস্তানি বাহিনী বাঙালি জাতির ওপর অতর্কিতে ঝাঁপিয়ে পড়লে এবং বঙ্গবন্ধু স্বাধীনতার ঘোষণা দিলে যে অসম যুদ্ধ শুরু হয় তার চূড়ান্ত বিজয় অর্জনে ভারতের তৎকালীন প্রধানমন্ত্রী ইন্দিরা গান্ধী কার্যত ধাত্রীর ভূমিকা পালনে সাহসের সঙ্গে এগিয়ে এসেছিলেন।,মুক্তিযুদ্ধের সূচনালগ্নেই বঙ্গবন্ধুকে গ্রেপ্তার করা হয়েছিলে। তিনি বেঁচে আছেন কিনা, তা নিয়েও সংশয় দেখা দিয়েছিল। তার জীবনের নিরাপত্তা নিশ্চিত করা এবং তাকে মুক্তি দিতে পাকিস্তানের ওপর চাপ সৃষ্টিতে বিশ্বজনমত গড়তেও ইন্দিরা গান্ধী রেখেছিলেন অসাধারণ অবদান।,মুজিবনগর সরকার গঠন, মুক্তিযোদ্ধাদের প্রশিক্ষণ ও অস্ত্র দান, শরণার্থীদের আশ্রয় ও খাদ্য দেওয়ার মতো সব বিষয়েই ইন্দিরা গান্ধী অকল্পনীয় দৃঢ়তা দেখিয়েছেন।,ইন্দিরা গান্ধীর সঙ্গে বাংলাদেশ রাষ্ট্রের প্রতিষ্ঠাতা শেখ মুজিবুর রহমানের প্রথম দেখা হয় ১৯৭২ সালের ১০ জানুয়ারি, পাকিস্তানের কারাগার থেকে মুক্ত হয়ে দেশে ফেরার পথে। তিনি ৮ জানুয়ারি মুক্তি পেয়ে প্রথম গিয়েছিলেন লন্ডন। লন্ডন থেকে ১০ জানুয়ারি দিল্লি হয়ে ঢাকা ফেরেন বাঙালি জাতির অবিসংবাদিত নেতা বঙ্গবন্ধু শেখ মুজিবুর রহমান। দিল্লি বিমান বন্দরে তাকে স্বাগত জানান ভারতের রাষ্ট্রপতি ভি ভি গিরি এবং প্রধানমন্ত্রী ইন্দিরা গান্ধী। দিল্লির রাস্তায় বঙ্গবন্ধুর গাড়িবহরে পুষ্প ছড়িয়ে দেওয়া হয়েছিল। হাজার হাজার নারী-পুরুষ দিল্লি বিমানবন্দরে সমবেত হয়েছিলেন বাংলাদেশের মুক্তি সংগ্রামের মহানায়ক শেখ মুজিবকে একনজর দেখার জন্য।,বঙ্গবন্ধুকে স্বাগত জানাতে দিল্লিতে আয়োজিত সমাবেশে সংক্ষিপ্ত ভাষণে ইন্দিরা গান্ধী বলেন, “তার শরীরকে জেলখানায় বন্দি করে রাখা হলেও তার আত্মাকে কেউ বন্দি করে রাখতে পারেনি। তার প্রেরণায় বাংলাদেশের মানুষ সয়হসিকতার সঙ্গে লড়াই করে বাংলাদেশকে স্বাধীন করেছে। তিনি প্রেরণা দিতে এখন ভারতে আমাদের কাছে এসেছেন। এই যুদ্ধের সময় আমরা ভারতের পক্ষ থেকে তাদের জন্য তিনটি কাজ করার সিদ্ধান্ত নিয়েছিলাম।,এক) যে শরণার্থী ভারতে আছে, তারা সময় হলে ফিরে যাবে।,দুই) আমরা মুক্তিবাহিনীকে সহায়তা করব এবং বাংলাদেশের জনগণের পাশে দাঁড়াব।,তিন) শেখ সাহেবকে আমরা দ্রুত জেল থেকে মুক্তির ব্যবস্থা করব।,আমরা আমাদের প্রতিশ্রুতি রক্ষা করেছি।”,এরপর বঙ্গবন্ধু ভারতের মাটিতে দাঁড়িয়ে স্বাধীন বাংলাদেশের রাষ্ট্রপ্রধান হিসেবে প্রথম রাজনৈতিক ভাষণ দেন। তিনি ইংরেজিতে ভাষণ শুরু করলে উপস্থিত জনতা সমস্বরে বাংলায় বলার অনুরোধ করতে থাকেন। বঙ্গবন্ধু ইন্দিরা গান্ধীর দিকে তাকালে তিনি স্মিত হাসি দিয়ে বলেন, দে নিড বেঙ্গলি।,তারপর বঙ্গবন্ধু ‘ভাই ও বোনেরা' বলে বক্তব্য শুরু করতেই উপস্থিত জনতা উল্লাসধ্বনিতে চারদিক মুখরিত করে তোলেন।,বঙ্গবন্ধু তার ভাষণে বলেন, “আপনাদের প্রধানমন্ত্রী, আপনাদের সরকার, আপনাদের সৈন্যবাহিনী, আপনাদের জনসাধারণ যে সাহায্য ও সহানুভূতি আমার দুঃখী মানুষকে দেখিয়েছেন, চিরদিন বাংলার মানুষ তা ভুলবে না। ব্যক্তিগতভাবে আপনারা জানেন আমি পশ্চিম পাকিস্তানের অন্ধকার সেলের মধ্যে বন্দি ছিলাম কিছুদিন আগেও। শ্রীমতি ইন্দিরা গান্ধী আমার জন্য দুনিয়ার এমন কোনো জায়গা নেই যেখানে তিনি চেষ্টা করেন নাই আমাকে রক্ষা করার জন্য। আমি ব্যক্তিগতভাবে তার কাছে কৃতজ্ঞ। আমার সাড়ে সাত কোটি মানুষ তার কাছে এবং তার সরকারের কাছে কৃতজ্ঞ। আমার জনসাধারণ ভারতবর্ষের জনসাধারণের কাছে কৃতজ্ঞ। আর যেভাবে এক কোটি লোকের খাওয়ার বন্দোবস্ত এবং থাকার বন্দোবস্ত আপনারা করেছেন– আমি জানি ভারতবর্ষের মানুষ তারাও কষ্টে আছে, তাদেরও অভাব-অভিযোগ আছে, তা থাকতেও তারা সর্বস্ব দিয়েছে, আমার লোকরে সাহায্য করার জন্য, চিরদিন আমরা তা ভুলতে পারব না।,আমরা আশা করি, আপনারা জানেন, বাংলাদেশ শেষ হয়ে গেছে, আমি সকল প্রকার সাহায্য সহানুভূতি আশা করি এবং এ-ও আশা করি, দুনিয়ার শান্তিপূর্ণ গণতান্ত্রিক যে মানুষ আছে তারা এগিয়ে আসবে আমার মানুষকে সাহায্য করার জন্য।,আমি বিশ্বাস করি সেক্যুলারিজমে, আমি বিশ্বাস করি গণতন্ত্রে, আমি বিশ্বাস করি সোশ্যালিজমে।,আমাকে প্রশ্ন করা হয় শ্রীমতি ইন্দিরা গান্ধীর সঙ্গে আপনার আদর্শের এত মিল কেন? আমি বলি, এটা আদর্শের মিল, এটা নীতির মিল, এটা মনুষ্যত্বের মিল, এটা বিশ্বশান্তির মিল।”,মুজিব-ইন্দিরার এই প্রথম সাক্ষাৎ ছিল দুজনের জন্যই গভীর আবেগের বিষয়। আর এই প্রথম সাক্ষাতের মাধ্যমেই দুই সরকারপ্রধানের সঙ্গে পরিচয় হওয়ার সাথে সাথে বাংলাদেশ-ভারত সম্পর্কেরও ভিত্তি তৈরি হয়েছিল।,ইন্দিরা গান্ধীর সঙ্গে বঙ্গবন্ধু তার নীতি-আদর্শের মিল দেখেছিলেন। দুজনের ট্রাজিক মৃত্যুও কি এই নীতি-আদর্শের মিলের কারণেই? পাকিস্তানিরা বঙ্গবন্ধুকে ফাঁসিতে ঝুলিয়ে মারতে চেয়েছিল। কবরও খোড়া হয়েছিল। কিন্তু ফাঁসি দিতে পারেনি। বঙ্গবন্ধু বড়াই করে বলতেন, তাকে কোনো বাঙালি মারতে পারে না। স্বাভাবিক মৃত্যু ছিল তার প্রত্যাশিত। অথচ ঘটল অপ্রত্যাশিত মৃত্যু। ১৯৭৫ সালের ১৫ অগাস্ট একদল বাঙালি সৈনিকের হাতেই পরিবারের সদস্যদের সঙ্গে নিহত হলেন হাজার বছরের শ্রেষ্ঠ বাঙালি। ,কয়েক বছরের ব্যবধানে নির্মমভাবে নিহত হন ইন্দিরা গান্ধীও। ১৯৮৪ সালের ৩১ অক্টোবর বিশ্বস্ত দুই শিখ দেহরক্ষীর গুলিতে মৃত্যু হয় তার। বঙ্গবন্ধু ও ইন্দিরা গান্ধী ভিন্ন পরিবেশে, ভিন্ন অবস্থায় রাজনীতির পাঠ নিয়ে সেরার সেরা হয়েছেন। দেশ ও দেশের মানুষকে ভালোবেসেছেন। মানুষের ভালোবাসা পেয়েছেন। আবার দুজনই দেশের জন্য আত্মদানের অমর দৃষ্টান্ত হয়ে আছেন। দুজনের নীতি-আদর্শের মিল যে অটুট বন্ধন তৈরি করেছিল, বাংলাদেশের মুক্তিযুদ্ধে তা প্রেরণাদায়ী ও নিয়ামক ভূমিকা রেখেছিল।,Copyright © 2022, bdnews24",bn,2023-01-9 15:58:00+06:00
Bdnews24,শকুন্তলার রূপ দেখালেন সামান্থা,glitz,https://bangla.bdnews24.com/glitz/cinema/r81jbdjp2z,"Copyright © 2022, bdnews24",bn,2023-01-9 16:21:00+06:00
Bdnews24,"‘জমির বিরোধ’: গোপালগঞ্জে ঘুমন্ত গৃহবধূকে কুপিয়ে হত্যা, গ্রেপ্তার প্রতিবেশী",samagrabangladesh,https://bangla.bdnews24.com/samagrabangladesh/ewx1ggcmw5,"গোপালগঞ্জের কাশিয়ানী উপজেলায় দুর্বৃত্তদের কোপে আহত গৃহবধূ চিকিৎসাধীন অবস্থায় তিন দিনের মাথায় মারা গেছেন।  ,শুক্রবার রাতে উপজেলার সাজাইল ইউনিয়নের বাগঝাপা গ্রামে শয়ন কক্ষে দুর্বৃত্তরা গৃহবধূ মোসা. লাভলী বেগমকে কুপিয়ে ও পিটিয়ে জখম করে। সোমবার সকালে ঢাকা মেডিকেল কলেজ হাসপাতালে তিনি মারা যান।,লাভলী বেগম গ্রামের সাহেব ফকিরের স্ত্রী। তাদের চার সন্তান। ওই রাতে লাভলীর অষ্টম শ্রেণি পড়ুয়া ছেলে মো. রতন শরীফকেও (১৪) পিটিয়ে গুরুতর আহত করে দুর্বৃত্তরা। ,গোপালগঞ্জের পুলিশ সুপার আয়েশা সিদ্দিকা বলেন, এ ঘটনায় বিকাল সাড়ে ৪টার দিকে হত্যা মামলা হয়েছে। তার তিন ঘণ্টার মাথায় প্রধান আসামি সজল শরীফ নড়াইল থেকে গ্রেপ্তার করা হয়েছে। ,সজল শরীফ হত্যাকাণ্ডের শিকার গৃহবধূর প্রতিবেশী আকরাম শরীফের ছেলে। ঘটনার পর থেকে আকরাম শরীফের পরিবার পলাতক আছে।,লাভলী বেগমের মা মনোয়ারা বেগম অভিযোগ করে বলেন, শুক্রবার রাতে তার মেয়ে ঘুমাতে যান। গভীর রাতে ঘরের জানালা ও দরজা ভেঙে দুর্বৃত্তরা ঘরে প্রবেশ করে। তারপর লাভলীকে কুপিয়ে ও পিটিয়ে জখম করে। এবং তার ছেলেকে খাটের নীচ থেকে এনে মারধর করে আহত করে।,লাভলীকে প্রথমে কাশিয়ানী ১০০ শষ্যাবিশিষ্ট হাসপাতালে ভর্তি করা হয়। সেখানে অবস্থার অবনতি হলে ঢাকার পঙ্গু হাসপাতালে স্থানান্তর করা হয়। সেখান থেকে ঢাকা মেডিকেল কলেজ হাসপাতালে পাঠানো হয়। সেখানেই তিনি মারা যান।,মনোয়ারা বেগম অভিযোগ করেন, প্রতিবেশী মো. ইকরাম শরীফের কাছ থেকে ছয় শতক জমি কিনেছিলেন লাভলী বেগম। এতে ইকরাম শরীফের আপন ভাই আকরাম শরীফ ক্ষিপ্ত হন। লাভলী বেগম জমির দখল না পেয়ে দফায় দফায় সালিশ করেন। কিন্তু সমাধান পাননি। পরে আদালত লাভলীর পক্ষে রায় দেয়।,এর জের ধরে আকরাম শরীফের লোকজন মেয়েকে হত্যা করেছে বলে অভিযোগ করেন মনোয়ার।,কাশিয়ানী থানার ওসি মো. ফিরোজ আলম বলেন, “জমিজমার বিষয়ে এ ঘটনাটি ঘটতে পারে। তদন্ত চলছে। জড়িতদের গ্রেপ্তারে অভিযান অব্যাহত রয়েছে।”,Copyright © 2022, bdnews24",bn,2023-01-9 16:36:00+06:00
Bdnews24,আচমকা ফুটবলকে বিদায় বললেন বেল,sport,https://bangla.bdnews24.com/sport/gfkcb8lv30,"সামাজিক যোগাযোগ মাধ্যমে সোমবার নিজের অ্যাকাউন্টে দুটি পৃথক বিবৃতিতে তাৎক্ষণিকভাবে জাতীয় দল ও ক্লাব ফুটবল থেকে অবসর নেওয়ার কথা জানান বেল।,“আমার ভালোবাসার খেলা ফুটবল খেলতে পারায় নিজেকে আমার অসীম ভাগ্যবান মনে হয়।”,স্কুলে পড়ার বয়সে বেল যোগ দেন সাউথ্যাম্পটনে। ২০০৬ সালের এপ্রিলে সিনিয়র দলে হয় অভিষেক। এর কিছু দিন পর দেশের হয়েও অভিষেক হয় তার। প্রায় ১৭ বছর পর ইতি টানলেন বর্ণাঢ্য ক্যারিয়ারের।,১৯৫৮ সালের পর প্রথমবারের মতো ওয়েলসের বিশ্বকাপের মঞ্চে আসায় দারুণ ভূমিকা ছিল বেলের। কিন্তু জাতীয় দলের হয়ে সর্বোচ্চ ম্যাচ খেলা এবং সর্বোচ্চ গোলদাতা বিশ্বকাপে দলকে টেনে নিতে পারেননি। কাতার বিশ্বকাপের গ্রুপ পর্ব থেকে ছিটকে যায় তার দল।,ওয়েলসের হয়ে ২০১৬ ও ২০২০ সালের ইউরোপিয়ান চ্যাম্পিয়নশিপে খেলেন বেল। দেশটির হয়ে সবচেয়ে বেশি ১১১ ম্যাচ খেলার কীর্তি তার।  ,দেশের হয়ে জেতা হয়নি কোনো শিরোপা। তবে ক্লাব ফুটবলে সাফল্য পেয়েছেন মুঠো ভরেই। খেলেছেন সাউথ্যাম্পটন, টটেনহ্যাম হটস্পার্স এবং রিয়াল মাদ্রিদে। তার সবশেষ দল ছিল লস অ্যাঞ্জেলেস। এক সময় ছিলেন বিশ্বের সবচেয়ে দামী ফুটবলার। ,রিয়ালের হয়ে জিতেছেন পাঁচটি চ্যাম্পিয়ন্স লিগ শিরোপা। অনেকের চোখে তিনিই ওয়েলসের সর্বকালের সেরা ফুটবলার। দেশের হয়ে আর না খেলার সিদ্ধান্ত নেওয়া তার জন্য ছিল ভীষণ কঠিন।,“ওয়েলস আমার পরিবার। আন্তর্জাতিক ফুটবলকে বিদায় জানানোর সিদ্ধান্ত আমার ক্যারিয়ারে এ পর্যন্ত নেওয়া কঠিনতম সিদ্ধান্ত। আমি কীভাবে ব্যাখ্যা করব, এই দেশের এবং জাতীয় দলের অংশ হওয়াটা আমার কাছে কেমন? আমার জীবনের উপর এর প্রভাবই বা কেমন, সেটা কীভাবে লিখব? ওয়েলসের জার্সি পরার প্রতিটি মুহূর্ত কেমন অনুভব করেছি, সেটা কীভাবে প্রকাশ করব?” ,“আমার উত্তর হচ্ছে, এগুলো সম্ভবত আমি ভাষায় প্রকাশ করতে পারব না। কিন্তু ওয়েলস ফুটবলের সঙ্গে সম্পৃক্ত প্রতিটি মানুষ জাদুটা অনুভব করেন, শক্তিশালী এবং অনন্য উপায়ে প্রভাব রাখেন, এ কারণে আমি জানি, আমি যেটা অনুভব করছি, সেটা আপনারাও করছেন...এবং সেটা মুখে না বললেও।”,দেশের হয়ে যখনই নেমেছেন, নিজেকে উজার করে দিয়েছেন বেল। বিদায় বেলায় তার মনে হচ্ছে, দিয়েছেন যত, পেয়েছেন তার শতগুণ।,“আন্তর্জাতিক আঙিনার পথচলা আমার জীবনকে শুধু নয়, আমাকেও বদলে দিয়েছে। ওয়েলসের একজন হওয়া, জাতীয় দলে খেলা এবং অধিনায়ক হওয়ার সৌভাগ্য…এগুলো আমাকে অতুলনীয় অভিজ্ঞতা দিয়েছে। এই অবিশ্বাস্য দেশটির ইতিহাসের অংশ হতে পেরে, খেলতে পেরে আমি সম্মানিত এবং গর্বিত।”,স্মরণ করেছেন সতীর্থ, কোচ আর সমর্থকদের কথা। যাদের ছাড়া তিনি হয়ে উঠতে পারতেন না সময়ের সেরাদের একজন। ,“আমি যাদের সঙ্গে ড্রেসিংরুম ভাগাভাগি করেছি, তারা একসময় ভাই হয়েছে এবং যারা স্টাফ ছিলেন তারা হয়ে ওঠে পরিবার। দারুণ সব কোচের কোচিংয়ে খেলেছি এবং তাদের আকুণ্ঠ সমর্থন পেয়েছি। সবচেয়ে নিবেদিত সমর্থকদের ভালোবাসা পেয়েছি। এই পথচলায় পাশে থাকার জন্য সবাইকে ধন্যবাদ।”,“এখন আমি সরে দাঁড়াচ্ছি, কিন্তু যে দলটা আমার মধ্যে জেগে আছে, আমার শিরায় বয়ে চলেছে, সেটা থেকে দূরে যাচ্ছি না। সর্বপরি, আমার জার্সিতে ড্রাগনের লোগোটা আছে এবং এটাই আমার প্রয়োজন। ঐক্যবদ্ধ, শক্তিশালী।”,Copyright © 2022, bdnews24",bn,2023-01-9 16:17:00+06:00
Bdnews24,"শীতে কাঁপছে দিল্লি: ফ্লাইটে বিলম্ব, স্কুলে ছুটি বেড়েছে",world,https://bangla.bdnews24.com/world/zskw7teuiv,"প্রচণ্ড ঠাণ্ডার সঙ্গে ভারি কুয়াশার কারণে ভারতের রাজধানী দিল্লিতে সোমবার উড়াজাহাজ চলাচল ব্যাহত হয়েছে। এক হাত দূরের জিনিসও দেখা যাচ্ছে না। দিনের বেলায় হেডলাইট জ্বালিয়ে সড়কে গাড়ি চলাচল করছে।,এ পরিস্থিতিতে নগরীর স্কুলগুলো পুনরায় খুলে দেওয়ার সময়ও এক সপ্তাহ পিছিয়ে দেওয়া হয়েছে।,ইন্দিরা গান্ধী আন্তর্জাতিক বিমানবন্দর কর্তৃপক্ষ টুইটারে সোমবার এক বার্তায় যাত্রীদের সতর্ক করে বলেছে, তারা যেন নিয়মিত নিজ নিজ এয়ারলাইন কর্তৃপক্ষের সঙ্গে যোগাযোগ করে তাদের ফ্লাইটের আপডেট জেনে নেয়।,‘‘কারণ, ভারি কুয়াশার কারণে দিল্লি বিমানবন্দরে ফ্লাইট পরিচালনা ব্যাহত হতে পারে।”,বেসরকারি বিমান পরিবহন ট্রাকারে অনেক ফ্লাইট বিলম্ব হওয়ার কথা জানানো হয়েছে।,ভারতের আবহাওয়া অধিদপ্তর থেকে বলা হয়েছে, ‘‘দিল্লির অনেকাংশ এবং পাঞ্জাব, হরিয়ানা, উত্তর প্রদেশ ও বিহারের মত উত্তর ও পূর্বের রাজ্যগুলোতে আগামী মঙ্গলবার পর্যন্ত ভারি এবং অতি ভারি কুয়াশা দেখা যাবে।,ফলে সোমবার ও মঙ্গলবার আকাশ, সড়ক ও নৌ পথে যান চলাচল ব্যাহত হতে পারে। দুই কোটি মানুষের নগরী দিল্লিতে এই সময় ফুসফুসের রোগও অনেক বেড়ে যায়।,শীতের ছুটি কাটিয়ে দিল্লির অনেক বেসরকারি স্কুল সোমবার খুলে যাওয়ার কথা ছিল। কিন্তু আবহাওয়ার বর্তমান পরিস্থিতির কারণে ছুটির মেয়াদ আগেই আরো এক সপ্তাহ বাড়ানোর ঘোষণা দেওয়া হয়েছে।,নগরীতে সোমবার সর্বনিম্ন তাপমাত্র‍া ৫ ডিগ্রি সেলসিয়াস রেকর্ড হয়েছে। এ মৌসুমে সর্বনিম্ন তাপমাত্রা রেকর্ড হয়েছে গত রোববার, ৩ দশমিক ৮ ডিগ্রি সেলসিয়াস। তবে আবহাওয়া অফিস বলেছে, সাধারণত জানুয়ারি মাসে দিল্লির তাপমাত্রা ৩ ডিগ্রি সেলসিয়াসের নিচে নেমে যায়।,পুরো ভারত জুড়ে শৈত্যপ্রবাহ ঘোষণা করা হয়েছে। এই সময়ে সর্বনিম্ন তাপমাত্রা কোথাও কোথাও স্বাভাবিকের চেয়ে ৪ বা সাড়ে ৪ ডিগ্রি সেলসিয়াস থেকে ১০ ডিগ্রি সেলসিয়াস পর্যন্ত হ্রাস পেতে পারে।,Copyright © 2022, bdnews24",bn,2023-01-9 16:44:00+06:00
Bdnews24,ভ্রমণ নিষেধাজ্ঞায় আবার যোগ হলো বান্দরবানের থানচি,samagrabangladesh,https://bangla.bdnews24.com/samagrabangladesh/1k5ft36djp,"বান্দরবানের রুমা-রোয়াংছড়ি উপজেলায় অনির্দিষ্টকালের জন্য নিষেধাজ্ঞার পাশাপাশি থানচি ভ্রমণেও নিষেধাজ্ঞা আরোপ করেছে স্থানীয় প্রশাসন। ,এর আগে থানচি উপজেলায় কয়েক দফা ভ্রমণ নিষেধাজ্ঞা দিয়েছিল প্রশাসন। মাঝখানে তা প্রত্যাহার করে নেওয়া হলে আবারও নিষেধাজ্ঞা দেওয়া হল। ,সোমবার সন্ধ্যায় জেলা প্রশাসক ইয়াছমিন পারভীন তিবরীজি স্বাক্ষরিত এক গণবিজ্ঞপ্তিতে বিষয়টি জানানো হয় বলে জানান থানচি থানার ওসি সুদীপ রায়। ,রাতে তিনি বিডিনিউজ টোয়েন্টিফোর ডটকমকে আরও বলেন, “যারা এরই মধ্যে থানচির ভিতরে ভ্রমণে গেছেন তাদের কালকের মধ্যে ফিরে আসার কথা। আর আজকে যারা গিয়েছেন তাদের গাইডদের খবর দেওয়া হয়েছে। তাদের নিষেধাজ্ঞার কথা জানিয়ে ফিরে আসার নির্দেশ দেওয়া হয়েছে।“ ,বিজ্ঞপ্তিতে বলা হয়, “বান্দরবান সেনানিবাসের ০৯ জানুয়ারি, ২০২৩ তারিখের ১৪০/৩১/জিএস (ইন্ট) পত্রের আলোকে থানচি উপজেলার তৎসংলগ্ন এলাকায় সশস্ত্র বিচ্ছিন্নতাবাদী সন্ত্রাসীদের উপস্থিতি লক্ষ্য করায় বান্দরবান রিজিয়ন কর্তৃক আধিপত্য বিস্তারমূলক টহল কার্যক্রম পরিচালনা এবং গোয়েন্দা তৎপরতা অব্যাহত থাকায় পর্যটকদের নিরাপত্তার বিষয়টি বিবেচনা করে থানচি উপজেলায় স্থানীয় ও বিদেশী পর্যটকদের ভ্রমণ আগামী ১১ জানুয়ারি থেকে ১৭ জানুয়ারি পর্যন্ত এতদ্বারা নিষিদ্ধ করা হলো।“ ,বান্দরবান পার্বত্য জেলার সাতটি উপজেলার মধ্যে রোয়াংছড়ি, রুমা ও থানচি উপজেলা ব্যতীত অন্যান্য উপজেলায় আগের মতোই পর্যটকরা ভ্রমণ করতে পারবেন বলে বিজ্ঞপ্তিতে উল্লেখ করা হয়। ,Copyright © 2022, bdnews24",bn,2023-01-9 17:12:00+06:00
Bdnews24,চট্টগ্রামে খালাকে খুনে ভাগ্নের যাবজ্জীবন,ctg,https://bangla.bdnews24.com/ctg/964nt5j3ah,"চট্টগ্রামে ছুরিকাঘাতে খালাকে খুনের দায়ে এক যুবককে যাবজ্জীবন কারাদণ্ড দিয়েছে আদালত।,সোমবার তৃতীয় অতিরিক্ত মহানগর জজ মো. জসিম উদ্দিন এ আদেশ দেন বলে অতিরিক্ত পিপি দুলাল চন্দ্র দেবনাথ জানান।,দণ্ডিত রাসেল শেখ ওরফে রুবেল চট্টগ্রামের সাতকানিয়া উপজেলার বাজালিয়া ইউনিয়নের ফরেস্ট অফিস বৈদ্যপাড়ার বাসিন্দা।,বিডিনিউজ টোয়েন্টিফোর ডটকমকে পিপি বলেন, “আসামি রুবেল ১৬৪ ধারায় জবানবন্দিতে তার খালা জুলি আক্তারকে ছুরিকাঘাতে খুনের বিষয়টি স্বীকার করেছিলেন।”,অভিযোগ প্রমাণিত হওয়ায় তাকে যাবজ্জীবন কারাদণ্ডের পাশাপাশি ১০ হাজার টাকা জরিমানা করা হয় এবং তা অনাদায়ে আরও এক মাসের সাজা ভোগ করতে হবে বলে পিপি জানান।,২০১৭ সালের ১৩ মার্চ রাতে নগরীর হালিশহর থানার ঈদগাঁ এলাকায় ভাড়া বাসায় খুন হন জুলি আক্তার, যিনি রুবেলের খালা।,ওই বছরের ১৯ মার্চ জুলির বিয়ের তারিখ ছিল। বিয়ের খবর শুনে তার মামাত বোনের ছেলে রুবেল তাদের বাসায় বেড়াতে যান।,ঘটনার দিন রাতে জুলির পরিবারের এক সদস্য অসুস্থ হয়ে পড়লে তাকে নিয়ে নগরীর আগ্রাবাদে মা ও শিশু হাসপাতালে যান অন্য সদস্যরা। ওই সময় বাসায় শুধু জুলি আর রুবেল ছিলেন।,সাক্ষীদের জবানবন্দির বরাতে আইনজীবী দুলাল জানান, সেদিন রাত ৮টার দিকে পরিবারের লোকজন হাসপাতালে যাওয়ার পর জুলির কাছে আলমারির চাবি চান রুবেল। আলমারিতে থাকা স্বর্ণ ও টাকা হাতিয়ে নেওয়া ছিল তা উদ্দেশ্য।,“জুলি চাবি দিতে না চাইলে রুবেল ছুরি দিয়ে তাকে উপর্যপুরি আঘাত করে। এসময় ধস্তাধস্তিতে রুবেলও আহত হয়। জুলির চিৎকারে স্থানীয়রা ছুটে এসে উদ্ধার করে চট্টগ্রাম মেডিকেল কলেজ হাসপাতালে নিয়ে যায়।”,পরে চিকিৎসাধীন অবস্থায় জুলি মারা যান; এ ঘটনায় রুবেলকে আসামি করে মামলা করেন জুলির ভাই মো. আজিজ।,চিকিৎসকসহ ১৯ জনের সাক্ষ্যগ্রহণ শেষে আদালত এ রায় দেয়।,Copyright © 2022, bdnews24",bn,2023-01-9 17:29:00+06:00
Bdnews24,দুই সেঞ্চুরিয়ানের লড়াইয়ে আজমকে ছাপিয়ে নায়ক উসমান,cricket,https://bangla.bdnews24.com/cricket/70jre0mqfu,"মিরপুর শের-ই বাংলা জাতীয় ক্রিকেট স্টেডিয়ামে সোমবার দুই সেঞ্চুরির ম্যাচে ৯ উইকেটে জিতেছে চট্টগ্রাম। খুলনার ১৭৮ রান চার বল বাকি থাকতে পেরিয়ে গেছে শুভাগত হোম চৌধুরির দল। ,এমনিতে ওপেনার হলেও সিলেট স্ট্রাইকার্সের বিপক্ষে প্রথম ম্যাচে উসমানকে ৬ নম্বরে নামায় চট্টগ্রাম। সেটি যে মোটেও ভালো সিদ্ধান্ত ছিল না পরের ম্যাচেই তা দেখালেন এই পাকিস্তানি ব্যাটসম্যান। নিজের সহজাত পজিশন ওপেনিংয়ে ফিরেই দারুণ সেঞ্চুরি করলেন তিনি। ,এবারের আসরের প্রথম সেঞ্চুরিতে ৫৮ বলে ১০৯ রানের ইনিংস খেলেন আজম। রান সংখ্যায় তাকে ছাড়াতে না পারলেও ৫৮ বলে ১০৩ রান করে দল জিতিয়ে মাঠ ছাড়েন উসমান।  ,টস হেরে ব্যাট করতে নেমে খুলনার শুরুটা তেমন ভালো ছিল না। শুভাগতর প্রথম ওভার মেডেন খেলেন তামিম ইকবাল। আরেক ওপেনার শারজিল খান পরের ওভারে বাউন্ডারি মেরে খোলেন দলের রানের খাতা। ,তবে বেশি দূর যেতে পারেননি পাকিস্তানি ওপেনার। শুভাগতর বলে ক্যাচ আউট হন স্রেফ ৫ রান করে। পরের ওভারে একই পথে হাঁটেন হাবিবুর রহমান। আবু জায়েদ রাহির বলে বাউন্ডারি মেরে পরের বলে এলবিডব্লিউ হন অভিষিক্ত এই ব্যাটসম্যান। ,১২ রানে ২ উইকেট হারিয়ে চাপে পড়ে যায় খুলনা। আজমকে নিয়ে ৯২ রানের জুটিতে দলকে উদ্ধার করেন তামিম। তবে তিনি নিজে তেমন স্বচ্ছন্দে খেলতে পারেননি। তার প্রথম রান করতে লাগে ১০ বল।  ,দুইবার জীবন পেয়েও ৩৭ বলে ৪০ রানে থামে তামিমের ইনিংস। অধিনায়ক ইয়াসির আলিও (২ বলে ১) ব্যর্থ হন বড় কিছু করতে।  ,অন্যদের খোলসবন্দি অবস্থার মাঝে উজ্জ্বল ব্যতিক্রম হয়ে থাকেন আজম। টি-টোয়েন্টি ক্যারিয়ারের নিজের প্রথম সেঞ্চুরি হাঁকিয়ে দলকে ১৭৮ রানে পৌঁছে দেন ডানহাতি কিপার-ব্যাটসম্যান।  ,অপরাজিত ইনিংসে ৫৮ বলে ১০৯ রান করেন ২৪ বছর বয়সী ব্যাটসম্যান। ৩৩ বলে পঞ্চাশের পর তিন অঙ্কে পৌঁছতে ২৪ বল নেন তিনি। ৯টি চারের সঙ্গে ৮টি ছয়ে সাজান নিজের ইনিংস।   ,আজমের সেঞ্চুরির জবাবে রান তাড়া করতে নেমে চালিয়ে খেলতে থাকেন চট্টগ্রামের দুই ওপেনার ম্যাক্স ও’ডাউড ও উসমান। এক সময় মনে হচ্ছিল সব উইকেট হাতে রেখেই ম্যাচ জিতে নেবে চট্টগ্রাম।  ,ডাচ ওপেনার ও’ডাউড ১৫তম ওভারে আউট হলে শেষ হয় সেই সম্ভাবনা। উদ্বোধনী জুটির সংগ্রহ ১৪১ রান। বিপিএল অভিষেক ম্যাচে ফিফটি করা ও’ডাউডের ব্যাট থেকে আসে ৫০ বলে ৫৮ রান।  ,উসমান ছিলেন আক্রমণাত্মক। ৩৪ বলে পঞ্চাশ ছোঁয়ার পর আরও ধারাল হয় তার ব্যাট। পরের পঞ্চাশ ছুঁতে স্রেফ ২১ বল নেন ২৭ বছর বয়সী ওপেনার।  ,ফিফটি করার পরই হেলমেট খুলে বাঁধভাঙা উচ্ছ্বাস করেন উসমান। মনে হচ্ছিল যেন সেঞ্চুরিই করে ফেলেছেন তিনি। সে তুলনায় ১৯তম ওভারে সাইফ উদ্দিনের বলে ডিপ থার্ড ম্যান দিয়ে ছক্কা মেরে তিন অঙ্কে ঢোকার পর তেমন কোনো প্রতিক্রিয়াই দেখাননি উসমান।  ,হেলমেট খুলে ব্যাট উঁচিয়ে অভিবাদনের জবাব দিয়েই সারেন সেঞ্চুরির উদযাপন। অবশ্য শুরুতে তিনি বুঝতেই পারেননি সেঞ্চুরি পূরণ হওয়ার কথা। ডাগআউট থেকে হাততালির জোয়ারে টের পেলেও অল্পেই সীমাবদ্ধ রাখেন সেঞ্চুরির আনন্দ।  ,শেষ ওভারে জয়ের জন্য বাকি ছিল ৬ রান। পল ফন মেকেরিনের এলোমেলো বোলিংয়ে ২ বলেই এই রান পেয়ে যায় চট্টগ্রাম। , ,২০ ওভারে ১৭৮/৫ (তামিম ৪০, শারজিল ৫, হাবিবুর ৬, আজম ১০৯*, ইয়াসির ১, সাব্বির ১০; ওয়াহাব ২*; শুভাগত ৩-১-১৫-১, আবু জায়েদ ৪-০-২৯-২, মেহেদি ৩-০-৩৫-০, মৃত্যুঞ্জয় ৪-০-৪৪-০, ভিজয়কান্থ ৩-০-২৯-১, জিয়াউর ৩-০-২৫-১) ,১৯.২ ওভারে ১৭৯/১ (উসমান ১০৩*, ও’ডাউড ৫৮, আফিফ ৫*; নাহিদুল ৩-০-২৬-১, সাইফউদ্দিন ৪-০-৩৬-১, নাসুম ৪-০-৩৩-০, মেকেরিন ৩.২-০-৪২-০, ওয়াহাব ৪-০-২১-০, হাবিবুর ১-০-১৩-০)  ,চট্টগ্রাম চ্যালেঞ্জার্স ৯ উইকেটে জয়ী  ,উসমান খান,Copyright © 2022, bdnews24",bn,2023-01-9 17:07:00+06:00
Bdnews24,চুয়াডাঙ্গায় শীতবস্ত্র বিতরণ মিনিস্টার গ্রুপের ,business,https://bangla.bdnews24.com/business/7xzi1g5n0r,"চুয়াডাঙ্গায় শীতবস্ত্র বিতরণ করেছে মিনিস্টার-মাইওয়ান গ্রুপ।,নিম্ন আয়ের মানুষের মধ্যে সোমবার এসব শীতবস্ত্র বিতরণ করা হয় বলে সংবাদ বিজ্ঞপ্তিতে জানিয়েছে কোম্পানিটি।,গ্রুপের চেয়ারম্যান ও এফবিসিসিআই সহসভাপতি এম এ রাজ্জাক খান রাজ বিতরণকালে বলেন, ""প্রচণ্ড শীতে চুয়াডাঙ্গার নিম্ন আয়ের খেটে খাওয়া মানুষ ও হতদরিদ্ররা কষ্ট পাচ্ছেন। অসহায় মানুষদের শীত নিবারণের জন্য আমাদের এই ক্ষুদ্র প্রয়াস।"",চুয়াডাঙ্গার জেলা প্রশাসক মোহাম্মদ আমিনুল ইসলাম খান এবং জেলা আওয়ামী লীগের সাবেক যুগ্ম সাধারণ সম্পাদক ও সাবেক মেয়র রিয়াজুল ইসলাম জোয়ার্দ্দার টোটন এসময় উপস্থিত ছিলেন।,Copyright © 2022, bdnews24",bn,2023-01-9 17:17:00+06:00
Bdnews24,অনলাইনে মনোনয়নপত্র জমা: পাইলট প্রকল্পের ভাবনা ইসিতে,bangladesh,https://bangla.bdnews24.com/bangladesh/0ea1qjhaug,"সংসদ কিংবা স্থানীয় সরকার নির্বাচনে অনলাইনে মনোনয়নপত্র জমার প্রক্রিয়া এগিয়ে নিতে চায় প্রধান নির্বাচন কমিশনার (সিইসি) কাজী হাবিবুল আউয়ালের নেতৃত্বাধীন নির্বাচন কমিশন (ইসি)।,এ বিষয়ে নতুন করে ‘পাইলট প্রকল্প’ শুরুর পরিকল্পনা নেওয়া হচ্ছে বলে জানিয়েছেন নির্বাচন কমিশনার আহসান হাবিব খান।,সোমবার আগারগাঁওয়ে নির্বাচন ভবনে তিনি সাংবাদিকদের বলেন, “অনলাইন মনোনয়ন সাবমিশন বাস্তবায়ন করা সম্ভব কি না, আগামী কমিশন সভায় তা নিয়ে আলোচনা করব। ,“কমিশনে সিদ্ধান্ত হলে এটি বাস্তবায়ন করব। প্রথমে এটির পাইলট প্রজেক্ট নেব। চ্যালেঞ্জ কী ধরনের, তা দেখব। আমরা চিন্তা করি, সুন্দর জিনিস সবাই একসেপ্ট করবে।”,প্ল্যাটফর্ম প্রস্তুত হলে প্রথমে ছোট ছোট নির্বাচন নিয়ে কাজ শুরুর ভাবনা ইসির। ,আহসান হাবিব বলেন, “প্রথমে ইউনিয়ন পরিষদ, তারপর উপজেলা, সিটি করপোরেশন নির্বাচনেও ব্যবহার করা হবে। এগুলোতে সফল হলে জাতীয় নির্বাচনেও অনলাইনে মনোনয়ন জমা দেওয়ার ব্যবস্থা করা হবে।”,২০১৬ সালে স্থানীয় সরকারের ইউপি নির্বাচনে মনোনয়নপত্র জমায় বাধা দেওয়ার ঘটনার পর ওই সময় কাজী রকিবউদ্দীন আহমদ নেতৃত্বাধীন কমিশন অনলাইনে মনোনয়ন জমা নেওয়ার উদ্যোগ নেয়। পরে জেলা পরিষদের ভোটে এ সুযোগ থাকলেও প্রার্থীদের অনাগ্রহে তাতে সাড়া পায়নি ইসি।,বর্তমান কমিশন আচরণবিধি প্রতিপালনের সুবিধার কথাও বিবেচনায় নিয়েছে, তাই অনলাইনে মনোনয়নপত্র জমার বিষয়ে নতুন করে আগ্রহ দেখাচ্ছে।,নির্বাচন কমিশনার আহসান হাবিব খান জানান, “এখন স্কুল-কলেজ থেকে শুরু করে সবকিছুর আবেদনই অনলাইনে সাবমিশন হচ্ছে। অনলাইনে সাবমিশন দিলে সুবিধা আছে। অভিযোগ আছে, যারা সাবমিশন করতে চায় তাদের অনেকে বাধাগ্রস্ত হয়।”,তিনি বলেন, “এই চিন্তা-ভাবনা কীভাবে বাস্তবায়ন করব, আমায় আইসিটি বিভাগ সেটির একটি প্রেজেন্টেশন দিয়েছে। মনোনয়ন জমায় যেন অসুবিধা না হয়, সেটি বিবেচনা করা হচ্ছে।”,Copyright © 2022, bdnews24",bn,2023-01-9 17:13:00+06:00
Bdnews24,মুলারের সিদ্ধান্তে বিস্মিত মাথেউস,sport,https://bangla.bdnews24.com/sport/qxj944qeif," ,কাতার বিশ্বকাপে গ্রুপ পর্বেই থেমে যায় জার্মানির পথচলা। ২০১৮ রাশিয়া বিশ্বকাপেও একই অভিজ্ঞতা হয়েছিল চারবারের চ্যাম্পিয়নদের। ,২০১০ সালে জার্মানির হয়ে অভিষিক্ত মুলার খেলেছেন চারটি বিশ্বকাপে। জাতীয় দলের জার্সিতে ১২১ ম্যাচে তার গোল ৪৪টি। কাতার আসরে তিন ম্যাচ খেলে কোনো গোলের দেখা তিনি পাননি। একই চিত্র ছিল রাশিয়া বিশ্বকাপেও। ,ক্লাব ক্যারিয়ারের পুরোটাই মুলার খেলছেন বায়ার্নের হয়ে। চলতি মৌসুমে ক্লাবের হয়েও তেমন ভালো করতে পারেননি এখনও পর্যন্ত। বিশ্বকাপের আগে বুন্ডেসলিগায় ৯ ম্যাচে গোল করেন ২টি, সব প্রতিযোগিতা মিলিয়ে ১৫ ম্যাচে ৩টি। ,বিশ্বকাপের পর এখনও মাঠে ফেরেনি বায়ার্ন। সোমবার সংবাদমাধ্যমকে মুলার জানান, জাতীয় দলের হয়ে খেলা চালিয়ে যাবেন তিনি। ,“হান্সের (জার্মানির কোচ হান্স ফ্লিক) সঙ্গে আমার সম্পর্ক খুব ভালো। কিন্তু সেটা আমার সিদ্ধান্তে কোনো ভূমিকা রাখেনি। যতদিন আমি একজন পেশাদার ফুটবলার, আমি জাতীয় দলের জন্য উন্মুক্ত থাকব। আমাদের দারুণ একটি দল এবং বড় লক্ষ্য আছে। আমার লক্ষ্য হলো মাঠে থাকা এবং উপভোগ করা।” ,পরে জার্মান পত্রিকা মুনশেনর মেখুয়াকে দেওয়া সাক্ষাৎকারে মুলারের সিদ্ধান্ত নিয়ে বিস্ময় প্রকাশ করেন সাবেক মিডফিল্ডার মাথেউস। ,“তার সিদ্ধান্তটি আমার কাছে বিস্ময়কর, কারণ আমি ভেবেছিলাম, আগামী তিন থেকে পাঁচ বছর সে শুধু বায়ার্ন মিউনিখের দিকে মনোযোগ দেবে। আমার মনে হয়, টমাস তার সেরা সময়ে ছিল যখন সে কেবল বায়ার্নের দিকে মনোযোগ দিয়েছিল। আমার মতে, গত দেড় বছরে ক্লাব ও জাতীয় দলের দ্বিগুণ ভারের কারণে বায়ার্নে আগের মতো অবস্থায় সে আর নেই।”,Copyright © 2022, bdnews24",bn,2023-01-9 17:36:00+06:00
Bdnews24,দুবাইয়ে নুরের বৈঠক: স্বরাষ্ট্রমন্ত্রীর বিবৃতি চান জাপা এমপি ,politics,https://bangla.bdnews24.com/politics/9jaxthwwdy,"গণঅধিকার পরিষদের সদস্য সচিব, ডাকসুর সাবেক ভিপি নুরুল হক নুরকে নিয়ে সংসদে কথা তুললেন জাতীয় পার্টির সংসদ সদস্য পীর ফজলুর রহমান। ,সংযুক্ত আরব আমিরাতের দুবাইয়ে ইসরাইলি গোয়েন্দা সংস্থার এজেন্ট মেন্দি সাফাদির সঙ্গে তার বৈঠকের যে খবর ছড়িয়েছে, তার তদন্ত এবং এ বিষয়ে স্বরাষ্ট্রমন্ত্রীর বিবৃতি দাবি করেছেন তিনি।,ক্ষমতাসীন আওয়ামী লীগের বিরুদ্ধে আন্দোলনে বিএনপির সঙ্গে যুগপৎ কর্মসূচিতে যাওয়া নূরের সঙ্গে মেন্দি সাফাদির একটি ছবি সোশাল মিডিয়ায় ঘুরছে। ,নুর ডিসেম্বরের শেষে কাতারে যান। সেখান থেকে দুবাই হয়ে ওমরাহ পালনে সৌদি আরবে গেছেন তিনি। ,ওই ছবির বিষয়ে নুরের আনুষ্ঠানিক কোনো ভাষ্য পাওয়া না গেলেও সোশাল মিডিয়ায় অনেকে বাংলাদেশের সঙ্গে কূটনৈতিক সম্পর্কহীন ইসরায়েলের মোসাদের এজেন্টের সঙ্গে ‘বৈঠকের’ সমালোচনা করছেন। ,সোমবার সংসদে এই প্রসঙ্গ তুলে ফজলুর বলেন, “একটি দৈনিক পত্রিকায় এ নিয়ে খবরও প্রকাশিত হয়েছে। কিন্তু ইসরাইলের সঙ্গে বাংলাদেশের কোনো কূটনৈতিক সম্পর্ক নেই। তাই এ বিষয়টি তদন্ত করে জাতীয় সংসদে স্বরাষ্ট্রমন্ত্রীর কাছে ৩০০ বিধিতে বিবৃতি দেওয়ার দাবি জানাচ্ছি।”,সরকার অন্যান্য ক্ষেত্রে সাহসিকতা দেখালেও মুদ্রা পাচারে বন্ধে কার্যকর পদক্ষেপ নিতে পারছে না বলে অভিযোগ করেছেন জাতীয় পার্টির সংসদ সদস্য ফখরুল ইমাম।,সোমবার জাতীয় সংসদে অনির্ধারিত আলোচনায় তিনি বলেন, “দেশের অর্থনীতি ক্রান্তিলগ্ন পার করছে। দেশের টাকা পাচার হয়ে যাচ্ছে। বাংলাদেশ ব্যাংকের নিষেধাজ্ঞা থাকা সত্ত্বেও ডিসেম্বরের দুই সপ্তাহে চট্টগ্রামের তিনটি কোম্পানিকে ৩ হাজার ৪০০ কোটি টাকা ঋণ ছাড় দেওয়া হয়েছে। ৫টি ইসলামিক ব্যাংককে ৮ দশমিক ৭ শতাংশ সুদে ১৪ হাজার ৭৯০ কোটি টাকা ঋণ দেওয়া হয়েছে। অথচ ইসলামিক ব্যাংক সুদে ঋণ নেয় না। তাদের নীতি-আদর্শে সুদ নামক কোনও বস্তু নেই।”,তিনি বলেন, “গত জুলাই থেকে ডিসেম্বর পর্যন্ত বাংলাদেশ ব্যাংক ৫০ হাজার কোটি টাকা ছাপিয়েছে। এই টাকা সিস্টেম থেকে ব্যাংকের মাধ্যমে বেরিয়ে গেছে।,“হিসাব বলে, এই পর্যন্ত কয়েক লক্ষ হাজার কোটি টাকা মানি লন্ডারিং হয়েছে। বাংলাদেশের দুই বছরের বাজেটের সমপরিমাণ টাকা মানি লন্ডারিং হয়েছে। কাজেই আশা করব, সরকার এ ব্যাপারে কঠিন হবে। সরকারের নেতৃত্বে যিনি আছেন তার হস্তক্ষেপ কামনা করছি।”,জাতীয় পার্টির আরেক সংসদ সদস্য কাজী ফিরোজ রশীদ বলেন, “আর্থিক খাতের অনিয়মে কোনো দৃষ্টান্তমূলক শাস্তি হয় না। ১৫৮ কোটি টাকা নিয়ে দেশ ছেড়ে চলে যায়। আর সামান্য ঋণের জন্য কৃষকদের কোমরে দড়ি দিয়ে বেঁধে জেলখানায় নেওয়া হয়। এটা সরকারকে ভাবতে হবে।”,Copyright © 2022, bdnews24",bn,2023-01-9 17:30:00+06:00
Bdnews24,ব্রাহ্মণবাড়িয়া শহরে প্রকাশ্যে যুবককে ছুরি মেরে হত্যা,samagrabangladesh,https://bangla.bdnews24.com/samagrabangladesh/3vmarpqfro,"ব্রাহ্মণবাড়িয়ায় প্রকাশ্যে দুর্বৃত্তরা ছুরি মেরে এক যুবককে হত্যা করেছে।,সোমবার বিকাল সাড়ে ৫টায় শহরের ফারুকী পার্কের সামনে এ ঘটনা ঘটে বলে ব্রাহ্মণবাড়িয়া সদর মডেল থানার পরিদর্শক (তদন্ত) সোহরাব আল হোসাইন জানান।,নিহত আশিকুল ইসলাম আশিক (২৭) শহরের মেড্ডা এলাকার আশরাফ উদ্দিনের ছেলে।,স্বজন ও প্রত্যক্ষদর্শীদের বরাতে পুলিশ জানায়, বিকেলে ফারুকী পার্ক থেকে স্বেচ্ছাসেবী সংগঠন ‘বাতিঘর’ এর একটি সভা শেষ করে অটোরিকশায় করে কুমারশীল মোড়ের দিকে আসছিলেন আশিকসহ আরও কয়েকজন।,অটোরিকশাটি ফারুকী পার্ক থেকে কিছু দূর আসার পর কয়েকজন অস্ত্রধারী যুবক অতর্কিতে আশিকের ওপর হামলা করে । তারা আশিককে ছুরিকাঘাত করে পালিয়ে যায়। তাকে আশঙ্কাজনক অবস্থায় জেলা সদর হাসপাতালে নিয়ে গেলে সেখানে তার মৃত্যু হয়।,‘বাতিঘর’ সংগঠনের সদস্যরা বেওয়ারিশ লাশের দাফন ও মুমূর্ষু রোগীদের রক্তদান করে থাকেন। আশিক এই সংগঠনের সক্রিয় সদস্য ছিলেন।,পরিদর্শক (তদন্ত) সোহরাব আল হোসাইন বলেন, “কী কারণে এই হত্যাকাণ্ড সংগঠিত হয়েছে- সেটি এখনও স্পষ্ট করে জানা যায়নি। তবে হত্যাকাণ্ডের সঙ্গে জড়িতদের গ্রেপ্তারের চেষ্টা চলছে।“,Copyright © 2022, bdnews24",bn,2023-01-9 17:42:00+06:00
Bdnews24,ইরানে বিক্ষোভকারীদের মৃত্যুদণ্ড বন্ধে কারাগারের সামনে বিক্ষোভ,world,https://bangla.bdnews24.com/world/75z2usylnt,"এরইমধ্যে চার বিক্ষোভকারীর মৃত্যুদণ্ড কার্যকর করেছে ইরান। আরো দুই বিক্ষোভকারীর মৃত্যুদণ্ড কার্যকরের প্রস্তুতি নেওয়া হচ্ছে, এমন খবর ছড়িয়ে পড়ার পর দেশটির একটি কারাগারের সামনে রাতভর প্রতিবাদ জানিয়েছেন একদল সাধারণ মানুষ। ,নীতি পুলিশের হেফাজতে কুর্দি তরুণী মাশা আমিনির মৃত্যু ঘিরে গত সেপ্টেম্বর মাসে ইরান জুড়ে যে বিক্ষোভ ছড়িয়ে পড়েছিল তা এখন অনেকটাই স্তিমিত হয়ে এসেছে। ,ওই সময় বিক্ষোভ দমনে কঠোর হয়ে উঠেছিল ইরানের নিরাপত্তা বাহিনী। ,বিক্ষোভকারীদের দিকে নির্বিচারে গুলি চালানোর পাশপাশি অনেক বিক্ষোভকারীকে গ্রেপ্তারও করা হয়। যাদের বিরুদ্ধে আদালতে নিরাপত্তা বাহিনীর সদস্যদের হত্যা বা গুরুতর জখম এবং রাষ্ট্রের বিরুদ্ধে চক্রান্ত করার মত অভিযোগ আনা হচ্ছে। তাদের অনেকেই বিচারে মৃত্যুদণ্ডের সাজা পেয়েছেন। ,এভাবে তাড়াহুড়ো করে সাজা দেওয়াকে ‘বিচারের নামে প্রহসন’ বলেছে আন্তর্জাতিক নানা মানবাধিকার সংগঠন। ইরান কর্তৃপক্ষকে এসব বন্ধ করারও আহ্বান জানিয়েছে অনেকে। ,কিন্তু তাতে কর্ণপাত না করে ইরান কৃর্তপক্ষ গত ডিসেম্বর মাস থেকে সাজা কার্যকর করা শুরু করে। এরইমধ্যে চার বিক্ষোভকারীর মৃত্যুদণ্ড কার্যকর করা হয়েছে। ,কারাজ নগরীতে রাজাই শাহর কারাগারে আরো দুই বিক্ষোভকারীর মৃত্যুদণ্ড কার্যকরের প্রস্তুতি চলছে এমন খবর ছড়িয়ে পড়ার পর লোকজন কারাগারের সামনে জড়ো হয়ে তাদের মুক্তির দাবিতে স্লোগান দেয়। ,ইরানের সরকারবিরোধী কয়েকজন কর্মী বিক্ষোভের কয়েকটি ভিডিও সামাজিক যোগাযোগ মাধ্যমে পোস্ট করেন বলে জানায় বিবিসি। ,যে দুইজনের মৃত্যুদণ্ড কার্যকর হতে পারে বলে খবর প্রকাশ পেয়েছে ‍তাদের একজন মোহাম্মদ গুবাদলু। তার মা কারাগারের সামনে জড়ো হওয়া বিক্ষোভকারীদের শান্ত হতে অনুরোধ করেছেন। ,এর আগে যে চারজনের মৃত্যুদণ্ড কার্যকর করা হয় তাদের মধ্যে ডিসেম্বর মাসের শুরুর দিকে মাত্র চার দিনের ব্যবধানে মোহসেন শেকারি ও মাজিদ রেজা রেহনাভার্দ নামে দুই বিক্ষোভকারীকে জনসম্মুখে ফাঁসি দেওয়া হয়। তাদের উভয়ের বয়সই ছিল ২৩ বছর।,মোহসেনের বিরুদ্ধে অভিযোগ ছিল তিনি গত সেপ্টেম্বরে তেহরানের একটি প্রধান সড়ক অবরোধ করে বড় ছোরা দিয়ে আধাসামরিক বাহিনীর এক সদস্যকে আঘাত করেছিলেন।,আর নিরাপত্তা বাহিনীর দুই সদস্যকে হত্যার অভিযোগে মাজিদ রেজাকে দোষী সাব্যস্ত করে মৃত্যুদণ্ড দেওয়া হয়।,আর গত শনিবার ফাঁসি দেওয়া দুইজন হলেন মোহাম্মদ মাহদি কারামি এবং সৈয়দ মোহাম্মদ হোসেইনি। বিক্ষোভের সময় ইরানের আধাসামরিক বাহিনীর এক সদস্যকে হত্যার অভিযোগে তাদের দোষীসাব্যস্ত ক‍রা হয়।,ইরানে নারীদের জন্য থাকা কঠোর পোশাকবিধি ঠিকঠাক না মানার অভিযোগে আটক ২২ বছরের তরুণী মাশাকে গত সেপ্টেম্বর মাসের মাঝামাঝিতে আটকের পর পুলিশি হেফাজতে তিনি মারা গেলে তার দাফনের দিন থেকে তার শহরে বিক্ষোভ শুরু হয়। যা কয়েকদিনের মধ্যে ইরানজুড়ে ইসলামিক শাসনের বিরুদ্ধে প্রবল বিক্ষোভে রূপ নয়।,বিক্ষোভে এখন পর্যন্ত ৫১৬ বিক্ষোভকারী নিহত হয়েছে বলে দাবি করেছে হিউম্যান রাইটস অ্যাক্টিভিস্টস নিউজ এজেন্সি-এইচআরএএনএ।,নিহতদের মধ্যে ৭০ জন শিশু। আরো ১৯ হাজার ২৬২ জনকে গ্রেপ্তার করা হয়েছে বলে দাবি সংস্থাটির। বিক্ষোভ দমন করতে গিয়ে ইরানের নিরাপত্তা বাহিনীর ৬৮ সদস্য নিহত হয়েছে বলেও জানায় এইচআরএএনএ।,Copyright © 2022, bdnews24",bn,2023-01-9 18:02:00+06:00
Bdnews24,নাসিমের ৫ উইকেট আর তিন ফিফটিতে পাকিস্তানের অনায়াস জয়,cricket,https://bangla.bdnews24.com/cricket/otnqrvy8zm,"করাচিতে সোমবার তিন ম্যাচ সিরিজের প্রথম ওয়ানডেতে পাকিস্তানের জয় ৬ উইকেটে। ২৫৬ রানের লক্ষ্য তারা পেরিয়ে যায় ১১ বল হাতে রেখে। ,নিউ জিল্যান্ডের প্রথম সাত ব্যাটসম্যানের চার জন স্পর্শ করেন ত্রিশ, এর কাছাকাছি দুই জন। তবে পঞ্চাশে যেতে পারেননি কেউই। কিউইদের সংগ্রহটাও তাই বড় হয়নি। ,তরুণ পেসার নাসিম ৫৭ রানে নেন ৫ উইকেট। অভিষেকে আলো ছড়িয়ে লেগ স্পিনার উসামা মিরের প্রাপ্তি ৪২ রানে ২টি। ,রান তাড়ায় ৭৪ বলে ৫৬ রানের ইনিংস খেলে সুর বেঁধে দেন ওপেনার ফখর। এই সংস্করণে টানা চতুর্থ ফিফটিতে ৮২ বলে ৬২ রান করেন অধিনায়ক বাবর। কিপার-ব্যাটসম্যান রিজওয়ান জয় নিয়ে ফেরেন ৮৬ বলে অপরাজিত ৭৭ রানের ইনিংস খেলে। ,এই ম্যাচের আগে পাকিস্তান সবশেষ ওয়ানডে খেলেছিল গত বছরের অগাস্টে। নেদারল্যান্ডসের বিপক্ষে ৯ রানে জয়ের ওই ম্যাচে ৯১ রানের ইনিংস খেলেছিলেন বাবর। পরে ৩৩ রানে ৫ উইকেট নিয়ে ম্যাচের সেরা হয়েছিলেন নাসিম। এবারও পুরস্কারটি উঠেছে তার হাতেই। ,করাচির জাতীয় স্টেডিয়ামে টস হেরে ব্যাটিংয়ে নেমে প্রথম ওভারেই ডেভন কনওয়েকে হারায় নিউ জিল্যান্ড। তাকে বোল্ড করে নাসিমের শিকার ধরা শুরু। ,এই মাঠে সিরিজের শেষ টেস্টের দ্বিতীয় ইনিংসের পর ওয়ানডে ম্যাচেও গোল্ডেন ডাক এর তেতো স্বাদ পেলেন কিউই বাঁহাতি ওপেনার। ,পরের ওভারে হারিস রউফের বলে আরেক ওপেনার ফিন অ্যালেনকে এলবিডব্লিউ দেন আম্পায়ার। ডানহাতি ব্যাটসম্যান বেঁচে যান রিভিউ নিয়ে। এরপর দারুণ কয়েকটি চার মারলেও ইনিংস বড় করতে পারেননি তিনি। কাভারে আঘা সালমানের দুর্দান্ত ক্যাচে বিদায় নেন ২৭ বলে ২৯ রান করে। ,অধিনায়ক কেন উইলিয়ামসনও ফেরেন থিতু হয়ে (৩৯ বলে ২৬)। অসাধারণ এক ডেলিভারিতে তাকে বোল্ড করে নিজের প্রথম উইকেট নেন উসামা। ,চতুর্থ উইকেটে ৫৬ রানের জুটিতে দলকে এগিয়ে নেন ড্যারিল মিচেল ও টম ল্যাথাম। মিচেলকে (৫৫ বলে ৩৬) বোল্ড করে জুটি ভাঙেন মোহাম্মদ নাওয়াজ। উসামা থামান ল্যাথামকে (৫২ বলে ৪২)। ,এরপরই ইনিংস সেরা ৭৫ বলে ৬৬ রানের জুটি নিউ জিল্যান্ড পায় গ্লেন ফিলিপস ও মাইকেল ব্রেসওয়েলের সৌজন্যে। খুব বেশি বড় শট যদিও তারা খেলতে পারেননি। ফিলিপসকে ফেরানোর পর নিজের পরের ওভারে টানা দুই বলে ব্রেসওয়েল ও অভিষিক্ত হেনরি শিপলিকে বিদায় করেন নাসিম। ,৪২ বলে ৪টি চার ও একটি ছক্কায় সর্বোচ্চ ৪৩ রান করেন ব্রেসওয়েল। ৫৩ বলে একটি করে চার-ছক্কা ৩৭ রান করেন ফিলিপস। ,কিউইদের সংগ্রহ আড়াইশ ছাড়ায় এরপর মিচেল স্যান্টনারের ২১ ও টিম সাউদির অপরাজিত ১৫ রানের সুবাদে। ,শেষ ওভারে স্যান্টনারকে ফিরিয়ে পাঁচ উইকেট পূর্ণ করেন নাসিম। স্রেফ ৪ ওয়ানডে খেলে ১৯ বছর বয়সী পেসারের উইকেট হলো ১৫টি। ,লক্ষ্য তাড়ায় ষষ্ঠ ওভারে ইমাম-উল-হককে হারায় পাকিস্তান। এরপর ৭৮ রানের জুটিতে দলকে এগিয়ে নেন ফখর ও বাবর। ,ফখর ফিফটি পূর্ণ করেন ৬০ বলে। এর পরপরই তাকে বোল্ড করে দেন ব্রেসওয়েল। ৭ চারে গড়া ফখরের ৫৬ রানের ইনিংস। ,পরের দুই উইকেটেও পাকিস্তান পায় পঞ্চাশোর্ধ জুটি। বাবর ফিফটি করেন ৬৩ বলে। এরপর বেশিদূর যেতে পারেননি তিনি। তাকে ফিরিয়ে ৬০ রানের জুটি ভাঙেন ফিলিপস। ,এই নিয়ে সবশেষ ১১ ওয়ানডে ইনিংসে বাবরের দশম পঞ্চাশ ছোঁয়া ইনিংস এটি। ,রিজওয়ান এরপর ৬৪ রানের জুটিতে দলকে জয়ের পথে এগিয়ে নেন হারিস সোহেলকে সঙ্গী করে। ২টি করে চার-ছক্কায় ২৩ বলে ৩২ রান করেন সোহেল। সালমানকে নিয়ে বাকিটা অনায়াসে সারেন রিজওয়ান। তার ৭৭ রানের ইনিংসটি গড়া ৬ চার ও এক ছক্কায়। ,একই মাঠে বুধবার দ্বিতীয় ম্যাচে নিউ জিল্যান্ডের সামনে সিরিজ বাঁচানোর চ্যালেঞ্জ। , , ৫০ ওভারে ২৫৫/৯ (অ্যালেন ২৯, কনওয়ে ০, উইলিয়ামসন ২৬, মিচেল ৩৬, ল্যাথাম ৪২, ফিলিপস ৩৭, ব্রেসওয়েল ৪৩, স্যান্টনার ২১, শিপলি ০, সাউদি ১৫*, ফার্গুসন ১*; নাসিম ১০-০-৫৭-৫, রউফ ৮-১-৫৪-০, ওয়াসিম ৮-০-৪৩-১, উসামা ১০-০-৪২-২, নাওয়াজ ১০-০-৩৮-১, সালমান ৪-০-১৮-০), ৪৮.১ ওভারে ২৫৮/৪ (ফখর ৫৬, ইমাম ১১, বাবর ৬, রিজওয়ান ৭৭, সোহেল ৩২, সালমান ১৩*; সাউদি ৮.১-০-৫৫-১, শিপলি ৬-১-২৮-০, ব্রেসওয়েল ১০-০-৪৪-২, ফার্গুসন ৮-০-৫১-০, স্যান্টনার ১০-০-৪৩-০, ফিলিপস ৬-০-৩৫-১), পাকিস্তান ৬ উইকেটে জয়ী, তিন ম্যাচ সিরিজের প্রথমটির পর ১-০তে এগিয়ে পাকিস্তান,নাসিম শাহ,Copyright © 2022, bdnews24",bn,2023-01-9 17:45:00+06:00
Bdnews24,অবৈধ সম্পদ অর্জনের মামলায় জি কে শামীম ও তার মায়ের বিরুদ্ধে সাক্ষ্য দিলেন বাদী,bangladesh,https://bangla.bdnews24.com/bangladesh/asjqb86es6,"বহিষ্কৃত যুবলীগ নেতা জি কে শামীম ও তার মা আয়েশা আক্তারের বিরুদ্ধে অবৈধ সম্পদ অর্জনের মামলায় সাক্ষ্য দিয়েছেন বাদী।,সোমবার ঢাকার ৪ নম্বর বিশেষ জজ শেখ নাজমুল আলমের আদালত দুদকের উপপরিচালক মো. সালাহউদ্দিনের সাক্ষ্য রেকর্ড করে আগামী ১২ ফেব্রুয়ারি জেরার দিন রাখেন।,এর মধ্য দিয়ে আলোচিত এ মামলার আনুষ্ঠানিক বিচার শুরু হল।,রাষ্ট্রপক্ষে ছিলেন দুদকের আইনজীবী মোশাররফ হোসেন কাজল; শাহীনুর ইসলাম অনি ছিলেন আসামিপক্ষে।,এদিন জি কে শামীমকে কারাগার থেকে আদালতে আনা হয়; তবে তার মা হাই কোর্ট থেকে জামিন পাওয়ার পর থেকে এই মামলায় আদালতে আসছেন না বলে জানান আদালতের পেশকার বেলাল হোসেন।,গত বছরের ১৮ অক্টোবর এই আদালতেই অভিযোগ গঠন করা হয়েছিল।,এর আগে ২০২১ সালের ৬ ফেব্রুয়ারি ঢাকার জ্যেষ্ঠ বিশেষ জজ আদালতে অভিযোগপত্র জমা দেন মো. সালাহউদ্দিন; ২০১৯ সালের ২১ অক্টোবরে দায়ের করা মামলাটির তদন্তের দায়িত্বেও রয়েছেন এই কর্মকর্তা।,সরকারের তালিকাভুক্ত ঠিকাদার গোলাম কিবরিয়া ওরফে জি কে শামীম ও তার মায়ের বিরুদ্ধে ২৯৭ কোটি টাকার অবৈধ সম্পদ অর্জনের অভিযোগে মামলা করে দুদক। অভিযোগপত্রেও ৩০০ কোটি টাকার অবৈধ সম্পদ অর্জনে জড়িত থাকার কথা বলছে সংস্থাটি।,২০১৯ সালের ২০ সেপ্টেম্বর ঢাকার নিকেতনের বাসা ও অফিসে অভিযান চালিয়ে শামীম ও তার ৭ দেহরক্ষীকে গ্রেপ্তার করে র‌্যাব।,ওই অভিযানে ৮টি আগ্নেয়াস্ত্র, বিপুল পরিমাণ গোলাবারুদ, ১৬৫ কোটি টাকার ফিক্সড ডিপোজিট রশিদ, নগদ প্রায় এক কোটি ৮০ লাখ টাকা ও সিঙ্গাপুরের ডলার ও বিদেশি মদ জব্দ করা হয়।,পরে গত বছরের ২৫ সেপ্টেম্বর অস্ত্র মামলায় ঢাকার আরেকটি ট্রাইব্যুনালে জি কে শামীম ও তার ৭ দেহরক্ষীকে যাবজ্জীবন কারাদণ্ড দেওয়া হয়।,Copyright © 2022, bdnews24",bn,2023-01-9 17:42:00+06:00
Bdnews24,পাইরেসির কবলে ‘রিকশা গার্ল’,glitz,https://bangla.bdnews24.com/glitz/c568abb1xn,"অমিতাভ রেজা চৌধুরী নির্মিত ‘রিকশা গার্ল’ বাংলাদেশে মুক্তির কথা আগামী ফেব্রুয়ারিতে; তার দুই মাস আগেই চোরা পথে অনলাইনে চলে এসেছে সিনেমাটি।,সোমবার একটি টরেন্ট সাইটে দেখা যায় ১ ঘণ্টা ৪১ মিনিটের সিনেমাটি। সেখানে ১০৮০ পিক্সেল ও ৭২০ পিক্সেল ওয়েব ফর্মেটে সিনেমাটি ডাউনলোড করা যাচ্ছে, আবার সরাসরি দেখাও যাচ্ছে। ,দেখা যাচ্ছে, ২০২২ সালের ২৯ ডিসেম্বর সিনেমাটি ওই সাইটে আপলোড করা হয়েছে।  ,নির্মাতা অমিতাভ রেজা পাইরেটেড হওয়ার কথা স্বীকার করে গ্লিটজকে বলেন, “হ্যাঁ, সিনেমাটা পাইরেসির শিকার হয়েছে। আমরা চেষ্টা করছি ওই সাইট থেকে নামানোর। কিন্তু টরেন্ট সাইটগুলোতে আপলোড হওয়া ফাইল নামানোর উপায় নেই বললেই চলে।”,কীভাবে পাইরেটেড হল- জানতে চাইলে তিনি বলেন, “ছবিটি অ্যাপল টিভিতে আপলোড করা আছে। ওখান থেকেই কেউ হয়ত ডাউনলোড করে টরেন্ট সাইটগুলোতে আপলোড করছে।”,অ্যাপল টিভি অ্যাপে দেখা যায়, দুই ক্যাটাগরিতে ৯.৯৯ ডলার ও ৩.৯৯ ডলারে সিনেমাটি পাওয়া যাচ্ছে।  ,এ বিষয়ে সতর্কতা অবলম্বনের প্রয়োজন ছিল কি না- এমন প্রশ্নে অমিতাভ বলেন, “যারা এসব অপরাধের সঙ্গে জড়িত, তারা খুবই কারিগরি দক্ষ হয়ে থাকে। এদের থামানোর উপায় কম। বিশ্বের বড় বড় প্রযোজনা প্রতিষ্ঠান এদের বিরুদ্ধে কিছুই করতে পারছে না।”,মুক্তির আগে পাইরেসির কবলে পড়ায় সিনেমাটার বেশ ক্ষতি হয়ে গেছে। এ থেকে বাঁচার উপায় বের করার চেষ্টা করছেন বলে তিনি জানান।,২০১৬ সালে অমিতাভ রেজা চৌধুরীর ব্যবসা সফল চলচ্চিত্র ‘আয়নাবাজি’ প্রথম সপ্তাহেই পাইরেসির শিকার হয়। তখন পাইরেসির বিপক্ষে বেশ সরব হতে দেখা গিয়েছিল আয়নাবাজি দলকে। সচেতনতা সৃষ্টির লক্ষ্যে ফ্ল্যাশ মবও করতে দেখা যায় দর্শকদের।,২০২১ সালের আলোচিত চলচ্চিত্র ‘রেহানা মরিয়ম নূর’ মুক্তির আগে পাইরেসির কবলে পড়ে। যে কারণে কান ঘুরে আসা সিনেমাটি দেশের হলে দর্শক টানতে ব্যর্থ হয়।,একটি অনুষ্ঠানে অনলাইনে প্রদর্শনকালে পাইরেসি হয়ে যায় ‘রেহানা মরিয়ন নূর’ ছবিটি।,মুক্তির আগেই পাইরেসির কবলে পড়ায় আশঙ্কার কথা জানান ‘আদিম’ সিনেমার নির্মাতা যুবরাজ শামীম। তিনি গ্লিটজকে বলেন, “আমার সিনেমাটাও বেশ কয়েকটি চলচ্চিত্র উৎসবে প্রদর্শিত ও পুরস্কৃত হয়েছে। আরও কয়েক জায়গায় জমা দেওয়া আছে। অমিতাভ রেজা ভাইয়ের সিনেমা পাইরেসির কবলে পড়া দেখে আমারও ভয় লাগছে।”,ঘরে বসে সিনেমা দেখে ফেললে দর্শকদের হলে যাওয়ার সম্ভাবনা কমে যায়। তাতে প্রযোজকদের লোকসানের শঙ্কায় পড়তে হয়।,ভারতীয় বংশোদ্ভূত যুক্তরাষ্ট্রের লেখক মিতালি পারকিন্সের উপন্যাস থেকে ‘রিকশা গার্ল’ বানিয়েছেন অমিতাভ রেজা। ইতোমধ্যে বেশ কয়েকটি আন্তর্জাতিক চলচ্চিত্র পুরস্কার ঝুলিতে ভরেছে সিনেমাটি। ঢাকা লিট ফেস্টের তৃতীয় দিনে প্রদর্শনী ছিল রিকশা গার্লের।,সেখানে নির্মাতা জানান, আগামী ফেব্রুয়ারিতে মুক্তি পাবে ছবিটি। দর্শককে হলে গিয়ে সিনেমাটা দেখার আহ্বান জানান তিনি।,রিকশা গার্ল সিনেমায় অভিনয় করেছেন- নভেরা রহমান, অ্যালেন শুভ্র, নাসির উদ্দিন খান, চম্পাসহ অনেকে। একটি বিশেষ চরিত্রে দেখা যাবে সিয়াম আহমেদ ও টয়াকে।,Copyright © 2022, bdnews24",bn,2023-01-9 18:09:00+06:00
Bdnews24,বিশ্ব ইজতেমা: গাজীপুরে স্বাস্থ্য বিভাগের ছুটি বাতিল,samagrabangladesh,https://bangla.bdnews24.com/samagrabangladesh/pnugop5guu,"আর তিন দিন পর গাজীপুরের টঙ্গীতে শুরু হচ্ছে বিশ্ব ইজতেমা। এখন চলছে শেষ মুহূর্তের কাজ। এ উপলক্ষে গাজীপুরে বিভিন্ন হাসপাতালে কর্মরত চিকিৎসক, কর্মকর্তা ও কর্মচারীদের ছুটি বাতিল করেছে স্বাস্থ্য বিভাগ।,স্বাস্থ্য বিভাগের নির্দেশনা ও সিদ্ধান্ত মোতাবেক সোমবার দুপুরে টঙ্গী শহীদ আহসান উল্লাহ মাস্টার জেনারেল হাসপাতালের তত্ত্বাবধায়ক মো. জাহাঙ্গীর আলম স্বাক্ষরিত নোটিশ দেওয়া হয়েছে।,এতে বলা হয়েছে, ১২ জানুয়ারি থেকে ২৩ জানুয়ারি পর্যন্ত ওই আদেশ বলবৎ থাকবে।,দুপুরে হাসপাতালে তত্ত্বাবধায়কের কক্ষে ইজতেমার কর্মপরিকল্পনা নিয়ে রিভিউ সভা অনুষ্ঠিত হয়।,গাজীপুরের সিভিল সার্জন মো. খায়রুজ্জামান বলেন, স্বাস্থ্য বিভাগের সেবা কার্যক্রম প্রস্তুতি প্রায় সম্পন্ন। বিনামূল্যে স্বাস্থ্য সেবা নিশ্চিত করতে পাঁচটি ক্যাম্প স্থাপন কাজ চলছে। এখান থেকে ২৪ ঘণ্টা সেবা দেওয়া হবে। হোন্ডা কারখানা গেইট, বাটা সু গেইট, মুন্নু নগর, বিদেশি তাবুতে এবং টঙ্গী জংশন এলাকায় এসব ক্যাম্প স্থাপন করা হবে।,এবার মাওলানা জোবায়েরের অনুসারীরা প্রথম পর্বে ১৩-১৫ জানুয়ারি এবং মাওলানা সা’দ পক্ষের অনুসারীরা ২০-২২ জানুয়ারি ইজতেমা পরিচালনা করবেন। প্রতি পর্বেই শেষ দিনে আখেরি মোনাজাত অনুষ্ঠিত হবে। ,এবারের ইজতেমার প্রথম পর্বের আয়োজক কমিটির মুরুব্বি প্রকৌশলী মো. মাহফুজ বলেন,  প্রথম পর্বে পুরো ইজতেমা ময়দানকে ৯১টি ভাগে (খিত্তায়) ভাগ করা হয়েছে। এসব খিত্তায় জেলাভিত্তিক মুসল্লিরা অবস্থান নেবেন। বুধবার  বাদ আসর থেকে তারা মাঠে এসে অবস্থান নেবেন।,গাজীপুর (খিত্তা-১), টঙ্গী (খিত্তা-২, ৩ ও ৪), ঢাকা (খিত্তা-৫ থেকে ১৮ ও ২১, ২২, ২৫, ২৭, ২৮, ৩০), রাজশাহী (খিত্তা-১৯), চাঁপাইনবাবগঞ্জ (খিত্তা-২০), নাটোর (খিত্তা-২৩), নওগাঁ (খিত্তা-২৪), নড়াইল (খিত্তা-২৬), সিরাজগঞ্জ (খিত্তা-২৯), টাঙ্গাইল (খিত্তা-৩১), রংপুর (খিত্তা-৩২), গাইবান্ধা (খিত্তা-৩৩), লালমনিরহাট (খিত্তা-৩৪), মুন্সীগঞ্জ (খিত্তা-৩৫), যশোর (খিত্তা-৩৬), নীলফামারী (খিত্তা-৩৭), বগুড়া (খিত্তা-৩৮), জয়পুরহাট (খিত্তা-৩৯), নারায়ণগঞ্জ (খিত্তা-৪০), ফরিদপুর (খিত্তা-৪১), ভোলা (খিত্তা-৪২), নরসিংদী (খিত্তা-৪৩), সাতক্ষীরা (খিত্তা-৪৪), বাগেরহাট (খিত্তা-৪৫), কুষ্টিয়া (খিত্তা-৪৬), মেহেরপুর (খিত্তা-৪৭), চুয়াডাঙ্গা (খিত্তা-৪৮), ময়মনসিংহ (খিত্তা-৪৯, ৫১), শেরপুর (খিত্তা-৫০), জামালপুর (খিত্তা-৫২), গোপালগঞ্জ (খিত্তা-৫৩), কিশোরগঞ্জ (খিত্তা-৫৪), নেত্রকোনা (খিত্তা-৫৫), ঝালকাঠি (খিত্তা-৫৬), বান্দরবান (খিত্তা-৫৭), বরিশাল (খিত্তা-৫৮), পিরোজপুর (খিত্তা-৫৯), হবিগঞ্জ (খিত্তা-৬০), কক্সবাজার (খিত্তা-৬১), সিলেট (খিত্তা-৬২), সুনামগঞ্জ (খিত্তা-৬৩), ফেনী (খিত্তা-৬৪), নোয়াখালী (খিত্তা-৬৫), লক্ষ্মীপুর (খিত্তা-৬৬), চাঁদপুর (খিত্তা-৬৭), ব্রাহ্মণবাড়িয়া (খিত্তা-৬৮), খুলনা (খিত্তা-৬৯), পটুয়াখালী (খিত্তা-৭০), বরগুনা (খিত্তা-৭১), চট্টগ্রাম (খিত্তা-৭৪), কুমিল্লা (খিত্তা-৭৫), তুরাগ নদের পশ্চিমপাড় কাঁচাবাজারে মৌলভীবাজার (খিত্তা-৭৬), রাজবাড়ী (খিত্তা-৭৭), মাদারীপুর (খিত্তা-৭৮), শরীয়তপুর (খিত্তা-৭৯), মানিকগঞ্জ (খিত্তা-৮০, সাফা টাওয়ার), রাঙ্গামাটি (খিত্তা-৮১), খাগড়াছড়ি (খিত্তা-৮২), দিনাজপুর (খিত্তা-৮৩), পাবনা (খিত্তা-৮৪), ঠাকুরগাঁও (খিত্তা-৮৫), ঝিনাইদহ (খিত্তা-৮৭, যমুনা প্লট), মাগুরা (খিত্তা-৮৮, যমুনা প্লট), কুড়িগ্রাম (খিত্তা-৮৯, কামারপাড়া বেড়িবাঁধ বঙ্গবন্ধু মাঠ), পঞ্চগড়ের (খিত্তা-৯০) কামারপাড়া হাইস্কুল মাঠ-বধির স্কুল ভবন) জন্য নির্ধারিত স্থানে অবস্থান নিয়ে ইবাদত বন্দেগিতে মশগুল থাকবেন।,এ ছাড়া ময়দানের চারপাশে ১১ ও ১২ নং খিত্তার কিয়দংশ, ৩২ ও ৩৭ নং খিত্তার মাঝামাঝি ১২ নং, ৭২, ৭৩, ৮৬ ও ৯১ নং খিত্তাগুলো সংরক্ষিত হিসেবে রাখা হয়েছে জানিয়েছে বিশ্ব ইজতেমা আয়োজক কমিটি।,Copyright © 2022, bdnews24",bn,2023-01-9 17:52:00+06:00
Bdnews24,মাকে ঝুলন্ত দেখে বাবাকে খবর দিল শিশুটি,bangladesh,https://bangla.bdnews24.com/bangladesh/nuwo0q9he4,"ঢাকায় এক কর কর্মকর্তার স্ত্রীর অস্বাভাবিক মৃত্যু হয়েছে।,পুলিশ জানিয়েছে, ওই নারীকে গলায় ফাঁস দিয়ে ঝুলন্ত অবস্থায় প্রথম দেখে তার শিশু সন্তানটি। দেখে সে বাবাকে খবর দিলে ওই কর্মকর্তা বাসায় গিয়ে স্ত্রীকে নামিয়ে ঢাকা মেডিকেল কলেজ হাসপাতালে নিয়ে গেলেও তাকে বাঁচানো যায়নি। ,কামরুন নাহার (৪৪) নামে ওই নারী কর কমিশনার আবুল কালাম আজাদের স্ত্রী। আবুল কালাম আজাদ সম্প্রতি ঢাকায় বদলি হয়ে আসেন। ,এই দম্পতির দুই মেয়ে ও এক ছেলে। সোমবার দুপুরে আবুল কালাম অফিসে ছিলেন, তাদের পঞ্চম শ্রেণি পড়ূয়া ছেলেটি বাসায় ছিল মায়ের সঙ্গে। ,এই শিশুটিই মাকে ঝুলন্ত অবস্থায় দেখে বাবাকে ফোন করে বলে পুলিশ জানিয়েছে। ,আবুল কালাম ঢাকা মেডিকেলে সাংবাদিকদের বলেন, তিনি ছেলের কাছে খবর পেয়ে বাসায় গিয়ে স্ত্রীকে উদ্ধার করে হাসপাতালে নিয়ে এলে চিকিৎসকেরা তাকে মৃত ঘোষণা করেন।,নাহার আত্মহত্যা করে থাকলে কী কারণে- জানতে চাইলে আবুল কালাম বলেন, তার স্ত্রী দীর্ঘদিন ধরে বিভিন্ন রোগে ভুগছিলেন। এ কারণে তিনি ঘটনাটি ঘটাতে পারেন।,এছাড়া অন্য কোনো কারণ তিনি খুঁজে পাচ্ছেন না বলে জানান।,রমনা থানার ওসি আবুল হাসান বলেন, তারা ঘটনাটি তদন্ত করছেন। ময়নাতদন্তের জন্য লাশ ঢাকা মেডিকেল কলেজ মর্গে পাঠানো হয়েছে।,Copyright © 2022, bdnews24",bn,2023-01-9 18:25:00+06:00
Bdnews24,অনেক সংকটের পরও চলচ্চিত্র এগিয়ে যাচ্ছে: তথ্যমন্ত্রী,glitz,https://bangla.bdnews24.com/glitz/5zt81rmk0s,"নানা সংকটের মধ্যে দেশের চলচ্চিত্রের এগিয়ে যাওয়ার কথা বললেন তথ্য ও সম্প্রচারমন্ত্রী হাছান মাহমুদ।,বঙ্গবন্ধুর স্বদেশ প্রত্যাবর্তন দিবস উপলক্ষে সোমবার বাংলাদেশ চলচ্চিত্র সাংবাদিক সমিতি (বাচসাস) আয়োজিত দিনব্যাপী ‘বঙ্গবন্ধু চলচ্চিত্র উৎসব-২০২৩’ উদ্বোধনকালে এ কথা বলেন তিনি।,এফডিসির জহির রায়হান মিলনায়তনে অনুষ্ঠিত এ উৎসবে তথ্যমন্ত্রী বলেন, “সিনেমা শিল্পের সুদিন ফিরে এসেছে। অনেক সংকট আছে, তারপরও বাংলাদেশ চলচ্চিত্র শিল্প এগিয়ে যাচ্ছে। অনেক বন্ধ হল চালু হয়েছে, নতুন নতুন সিনেপ্লেক্স হচ্ছে।,“করোনা মহামারী এখন কেটে গেছে। সাম্প্রতিক সময়ের কয়েকটি সিনেমা মুক্তি পাওয়ার পর মানুষ করোনার ভয় দূর করে লাইনে দাঁড়িয়েছে সিনেমাগুলো দেখার জন্যে।”,বাচসাস দেশের চলচ্চিত্র উন্নয়নের বিকাশ ঘটাতে শুরু থেকেই কাজ করে যাচ্ছে বলে মন্তব্য করে এমন আয়োজনের জন্য উদ্যোক্তাদের ধন্যবাদ জানান তথ্যমন্ত্রী।,তিনি বলেন, “দেশ স্বাধীন হবার পরও স্বাধীনতা পূর্ণতা পায়নি। এটি পূর্ণতা পায় ১০ জানুয়ারি বঙ্গবন্ধুর স্বদেশ প্রত্যাবর্তনের মধ্য দিয়ে। বঙ্গবন্ধু কারাগার থেকে মুক্তি পেয়ে এসে পরিবারের কাছে প্রথমে যাননি। তিনি গিয়েছেন জনতার কাছে। এরপর গেছেন পরিবারের কাছে। এমন একটি দিনে চলচ্চিত্র উৎসব আয়োজন করার জন্যে আয়োজকদের সাধুবাদ জানাই।”,উৎসবে সভাপতিত্ব করেন বাচসাসের সভাপতি রাজু আলীম। অতিথি হিসেবে আরও উপস্থিত ছিলেন জাতীয় প্রেস ক্লাবের সভাপতি ফরিদা ইয়াসমিন, বিএফডিসির ব্যবস্থাপনা পরিচালক নুজহাত ইয়াসমিন ও বাংলাদেশ চলচ্চিত্র পরিচালক সমিতির মহাসচিব শাহীন সুমন। শুভেচ্ছা বক্তব্য রাখেন বাচসাসের সাধারণ সম্পাদক রিমন মাহফুজ।,দিনব্যাপী এ উৎসবে ‘গেরিলা’, ‘শ্যামল ছায়া’, ‘মেঘের পরে মেঘ’ ও ‘চিরঞ্জীব মুজিব’ সিনেমাগুলো দেখানো হয়। এই আয়োজনে রাজু আলীম পরিচালিত ‘পিতার ছবি’ শিরোনামের বঙ্গবন্ধুকে নিয়ে চলচ্চিত্রের শুভ মহরত অনুষ্ঠিত হয়।,Copyright © 2022, bdnews24",bn,2023-01-9 18:46:00+06:00
Bdnews24,"বিদ্যুতের মূল্য বৃদ্ধি ভাবাচ্ছে ব্যবসায়ীদের, ভয় মূল্যস্ফীতি নিয়ে ",business,https://bangla.bdnews24.com/business/b5788o07gg,"খুচরায় বিদ্যুতের দাম বাড়াতে শুনানি শুরুর পর নড়েচড়ে বসছেন শিল্পদোক্তারা; উৎপাদন ব্যয় বাড়ার হিসাব কষার পাশাপাশি উচ্চ মূল্যস্ফীতির চাপ ভোক্তাদের কতটা পেরেসানিতে ফেলবে সেই শঙ্কা ভাবাচ্ছে তাদের মত অনেককেই।,যুদ্ধের কারণে দেখা দেওয়া বৈশ্বিক মন্দা পরিস্থিতিতে চড়া পণ্যমূল্যের কারণে এমনিতেই ধুঁকছেন দেশের ভোক্তারা। এরমধ্যে নতুন করে প্রতি ইউনিটে প্রায় সাড়ে ১৫ শতাংশ বিদ্যুতের দামবৃদ্ধি জীবনযাত্রায় ব্যয়ের বোঝায় আরও চাপ তৈরি করবে।,পণ্য ও সেবার মূল্যকে ঊর্ধ্বমুখী করে উচ্চ মূল্যস্ফীতির পারদকে উসকে দেবে বলে মনে করছেন ব্যবসায়ী নেতা ও ভোক্তা অধিকার নিয়ে সোচ্চার সংগঠনের প্রতিনিধিরা।,খুচরায় বিদ্যুতের দাম বাড়লে তা সরাসরি বাসা বাড়িতে বিদ্যুৎবাবদ ব্যয় বাড়াবে সবার। অপরদিকে অফিস ও কারখানায় পণ্য উৎপাদনের ব্যয়ে প্রভাব ফেলবে। এতে সব মিলে আবার একটা ধাক্কার মুখে পড়বেন সবাই বলে সতর্ক করেছেন তারা।,সংকটে ডলারের দাম চড়তে থাকার মধ্যে ২০২২ সালের অগাস্টে জ্বালানি তেলের দাম বাড়ানোর ধাক্কার রেশ কাটিয়ে ওঠার আগেই এ পদক্ষেপ মানুষকে আরও চাপে ফেলবে, যা ব্যবসা-বাণিজ্য ও অর্থনীতিতে নেতিবাচক প্রভাব ফেলবে বলে তাদের ভয়।,এমন প্রেক্ষাপটে আবার মূল্য বাড়ানোর দিকে না গিয়ে বিদ্যুৎ খাতের কোম্পানিগুলোর স্তরে স্তরে চলা চুরি, অনিয়ম ও দুর্নীতি নিয়ন্ত্রণের মাধ্যমে অপচয় সমন্বয়ের পরামর্শ দিয়েছেন সংক্ষুব্ধদের কেউ কেউ।,গত ডিসেম্বরে পাইকারি পর্যায়ে বিদ্যুতের দাম ৫ টাকা ১৭ পয়সা থেকে ১৯ দশমিক ৯২ শতাংশ বাড়িয়ে ৬ টাকা ২০ পয়সা করে বিইআরসি। তখন বিদ্যুৎ প্রতিমন্ত্রী নসরুল হামিদ বলেছিলেন, পাইকারিতে বাড়লেও খুচরায় দাম বাড়বে না; ফলে জনজীবনে প্রভাব পড়বে না।,তবে ওই ঘোষণার এক মাসের মধ্যে বিতরণ কোম্পানিগুলো খুচরায় দাম বাড়াতে একে একে আবেদন করতে শুরু করে। এসব কোম্পানির প্রস্তাব বিশ্লেষণ করে বিইআরসির কারিগরি কমিটিও দাম বাড়ানোর সুপারিশই করে। রোববার শুনানিতে কারিগরি কমিটি জানায়, বিতরণ ব্যয়ের বাড়তি খরচ পোষাতে কোম্পানিগুলোর খুচরা বিদ্যুতের দাম গড়ে চলমান ৭ টাকা ১৩ পয়সা থেকে ১৫ দশমিক ৪৩ শতাংশ বাড়িয়ে ৮ টাকা ২৩ পয়সা করা যেতে পারে। আগামী ৯০ দিনের মধ্যে কমিশন এ বিষয়ে চূড়ান্ত সিদ্ধান্ত দেবে।,এদিকে সরকারও ইতোমধ্যে আইন সংশোধন করে গ্যাস-বিদ্যুতের দাম বাড়ানোর ক্ষমতা জ্বালানি খাতের নিয়ন্ত্রক সংস্থা বিইআরসির কাছ থেকে নিজেদের কাছে নেওয়ার পদক্ষেপ নিয়েছে। সেই প্রক্রিয়া চলমান থাকার মধ্যে ভোক্তা মহলের বিরোধীতা উপেক্ষা করে বিদ্যুতের খুচরা মূল্য বাড়ানোর পথে হাঁটছে কমিশন।,সোমবার এবিষয়ে বিদ্যুৎ প্রতিমন্ত্রী নসরুল হামিদ সাংবাদিকদের প্রশ্নের উত্তরে বলেন, রেগুলেটরি কমিশন ভোক্তা, খুচরা বিক্রেতা ও বিদ্যুতের কোম্পানিগুলোকে সঙ্গে নিয়ে শুনানি করেছে; তারাই সিদ্ধান্ত নিচ্ছে। এর সঙ্গে মন্ত্রণালয়ের কোনো সংশ্লিষ্টতা নেই।,বিদ্যুতের দাম বাড়াতে রেগুলেটরি কমিশনের উদ্যোগ প্রসঙ্গে পোশাক রপ্তানিকারকদের সংগঠন বিজিএমইএর সভাপতি ফারুক হাসান মনে করছেন এতে রপ্তানি শিল্প যেমন প্রতিযোগিতা সক্ষমতা হারাবে, দেশে শিল্প উৎপাদনও ব্যয়বহুল হয়ে যাবে।,বিডিনিউজ টোয়েন্টিফোর ডটকমকে তিনি বলেন, এ মুহূর্তে বিশ্ব অর্থনীতিতে মন্দা চলছে। এর সঙ্গে দেশে মূল্যস্ফীতিও বেড়েছে, সে অনুযায়ী ব্যাংক ঋণে সুদহারও বেড়েছে। সুদহার বাড়ার কারণে অভ্যন্তরীণ বাজারেও পণ্যের উৎপাদন খরচ বাড়ছে। এর সঙ্গে নতুন করে বিদ্যুতের দাম বাড়লে তা জনজীবনের সর্বত্র মূল্যস্ফীতিকে উসকে দেবে।,“এসব দিক মাথায় রেখে আমি মনে করি বিদ্যুতের দাম না বাড়ানোই সবচেয়ে বেশি যুক্তিযুক্ত হবে। বাড়ালে স্থানীয় জিনিসপত্রের দামও বাড়বে।”,বিদ্যুতের দাম না বাড়িয়ে সংশ্লিষ্ট কোম্পানিগুলোর দীর্ঘদিনের ‘দুর্নীতি আর অনিয়ম চর্চা’ কমিয়ে আনার দাবি জানান এ ব্যবসায়ী নেতা।  ,“আমি মনে করি বিদ্যুৎখাতে নানা ধরনের সিস্টেম লস রয়ে গেছে। সিস্টেম লস মানে কিন্তু অনেক কিছু। অনেক ক্ষেত্রে বিদ্যুৎ চুরি হয়, মিটার রিডিং থেকে শুরু করে সর্বত্র চুরির একটা প্রবণতা আছে। এখনও অনেক অবৈধ সংযোগ আছে। যত অবৈধ কানেকশন আছে, সেটা যদি আমারও থাকে, আমি মনে করি সেটা কেটে দেওয়া উচিত,” যোগ করেন তিনি।,তার মতে, এসব জায়গায় দৃষ্টি দেওয়া হলে দাম যতটুকু বাড়ানোর প্রয়োজন হচ্ছে- সেটা সেখান থেকে পুষিয়ে নেওয়া যাবে। সরকারকে এ দিকে আরও কঠোর হওয়ার তাগিদ দেন ফারুক হাসান।,বিদ্যুতের দাম বাড়াতে হলেও অন্তত ছয় মাস অপেক্ষা করা উচিত মন্তব্য করে তিনি বলেন, আগামী ছয় মাসের মন্দা বিবেচনা করে মানুষের ব্যয় আর যাতে না বাড়ে সে চেষ্টা করা উচিত। জিনিসপত্রের দাম বাড়ার অর্থ হচ্ছে তৃণমূলের ব্যবসায়ী থেকে শুরু করে বড় ব্যবসায়ী সবার ওপরেই সেই প্রভাব পড়বে।,গত রোববার শুনানিতে কনজ্যুমারস অ্যাসোসিয়েশন অব বাংলাদেশের (ক্যাব) জ্বালানি উপদেষ্টা অধ্যাপক শামসুল আলম বলেন, “পাইকারি বিদ্যুতের দাম বৃদ্ধির পর গ্রাহক পর্যায়ে বিদ্যুতের দাম বাড়লে ২০২৩ সালের মূল্যস্ফীতিকে তা উসকে দেবে। বিদ্যুৎ খাতের সিস্টেম লস, অনিয়ম বন্ধ করলে সরকার বিতরণ কোম্পানিগুলোর ওপর আসা বাড়তি আট হাজার কোটি টাকার চাপ সামাল দিতে পারবে।”,সরকার গত কয়েক অর্থবছর ৫ শতাংশের কিছু বেশি হারে মূল্যস্ফীতি হিসাব করে জাতীয় বাজেট প্রণয়ন করছে। অথচ গত চার মাস ধরে ৮ শতাংশের বেশি মূল্যস্ফীতি হচ্ছে। এক দশকের রেকর্ড ভেঙে গত অগাস্টে ৯ দশমিক ৫২ শতাংশ মূল্যস্ফীতি হয়। এরপর তা নিম্নমুখী হলেও ডিসেম্বরে ছিল ৮ দশমিক ৭১ শতাংশ।,বাংলাদেশ চেম্বার অব ইন্ডাস্ট্রিজের (বিসিআই) সভাপতি আনোয়ার উল আলম চৌধুরী পারভেজ বিডিনিউজ টোয়েন্টিফোর ডটকমকে বলেন, ২০২২ সালটা সবার জন্য খুব কঠিন সময় গেছে। খাদ্যদ্রব্যের দাম বেড়ে যাওয়াতে সাধারণ মানুষের নাভিশ্বাস উঠে গেছে। এ অবস্থায় বিদ্যুতের দাম বাড়ালে ভোগান্তি বাড়বে; মূল্যস্ফীতি আরও বেড়ে যাবে।,তার মতে, “সরকারের উচিত এভাবে মানুষকে কষ্ট না দিয়ে বিদ্যুৎ খাতে চুরি চামারি বন্ধ করার উদ্যোগ নেওয়া। বিদ্যুৎ বিভাগের সক্ষমতা বাড়ানোর মাধ্যমে বাড়তি ব্যয় কমিয়ে আনা। বিদ্যুতের উৎপাদন খরচ কীভাবে কমানো যায় সেদিকে নজর দেওয়া উচিত। প্রয়োজনে ভ্যাট কমিয়ে দিয়ে হলেও বিদ্যুতের দাম নিয়ন্ত্রণে রাখা উচিত।”,বিদ্যুতের দাম না বাড়াতে ব্যবসায়ী সংগঠনের প্রতিনিধি হিসেবে সরকারকে সরাসরি অনুরোধ করবেন কি না জানতে চাইলে তিনি বলেন, এখানে যে শুনানি হয়, সেখানে ব্যবসায়ী, নাগরিক সমাজ যত কথাই বলুক না কেন, কোনো কথাই আমলে নেওয়া হয় না। তারা তাদের মত করেই দামটা বাড়ায়।,তার ভাষ্য, “এ নিয়ে মানুষের মাঝে একটা হতাশা রয়েছে। শুনানিটা ভোক্তাদের কাছে প্রহসন মনে হয়। এই বিষয়গুলো সরকারের আমলে নেওয়া উচিত। কারণ জনগণের যে ভোগান্তি হয়, সেটা পরোক্ষভাবে সরকারেরই ভোগান্তির কারণ হবে।”,বিদ্যুতের দাম বাড়ানো নিয়ে শঙ্কার কথা জানান পোশাক রপ্তানিকারকদের আরেক সংগঠন বিকেএমইএ এর নির্বাহী সভাপতি মোহাম্মদ হাতেমও।,তিনি বলেন, “বিদ্যুতের দাম ভোক্তা পর্যায়ে বাড়লে শিল্পখাতে বাড়বে না বলে মন্ত্রী বলেছিলেন। কিন্তু তারপরও যদি বাড়ে আমাদের উৎপাদন খরচ বেড়ে যাবে। তাহলে চলমান সংকটের সঙ্গে আরেকটা যোগ হবে।,“কোয়ালিটি বিদ্যুৎ সরকার কখনও আমাদের দিতে পারে নাই। এমনিতেই বিভিন্নভাবে আমাদের উৎপাদন খরচ বেড়ে গেছে।” ,Copyright © 2022, bdnews24",bn,2023-01-9 19:20:00+06:00
Bdnews24,বঙ্গবন্ধুর স্বদেশ প্রত্যাবর্তন দিবস পালনে নানা কর্মসূচি,politics,https://bangla.bdnews24.com/politics/1650j3ztfp,"বাংলাদেশের স্বাধীনতা সংগ্রামের নায়ক শেখ মুজিবুর রহমানের স্বদেশ প্রত্যাবর্তন দিবস মঙ্গলবার।,এ উপলক্ষে এদিন ভোরে আওয়ামী লীগের কেন্দ্রীয় কার্যালয়, বঙ্গবন্ধু ভবনসহ সারাদেশে দলীয় কার্যালয়ে জাতীয় ও দলীয় পতাকা উত্তোলন করা হবে।,মুক্তিযুদ্ধে বিজয়ের ২৪ দিন পর পাকিস্তানে বন্দিদশা থেকে মুক্ত হয়ে ১৯৭২ সালের ১০ জানুয়ারি দেশে ফিরেছিলেন জাতির পিতা বঙ্গবন্ধু শেখ মুজিবুর রহমান।,মঙ্গলবার সকাল সাড়ে ৭টায় প্রধানমন্ত্রী শেখ হাসিনা ধানমণ্ডিতে বঙ্গবন্ধুর প্রতিকৃতিতে শ্রদ্ধা নিবেদন করবেন। পরে আওয়ামী লীগ ও এর সহযোগী সংগঠনগুলোর পক্ষ থেকে শ্রদ্ধা জানানো হবে।,বিকাল ৩টায় বঙ্গবন্ধু আন্তর্জাতিক সম্মেলন কেন্দ্রে প্রধানমন্ত্রী শেখ হাসিনার সভাপতিত্বে দলের আলোচনা সভা হবে।,দিবসটি পালনের জন্য প্রতিটি জেলা, মহানগর, উপজেলা, থানা, ইউনিয়ন ও ওয়ার্ড পর্যায়ে আওয়ামী লীগ এবং সহযোগী সংগঠনগুলোকে আহ্বান জানিয়েছেন আওয়ামী লীগের সাধারণ সম্পাদক ওবায়দুল কাদের।,মুক্তিযুদ্ধে বিজয়ের পর বিশ্ব জনমতের চাপে ১৯৭২ সালের ৮ জানুয়ারি বঙ্গবন্ধুকে মুক্তি দিতে বাধ্য হয় পাকিস্তান সরকার। এরপর তিনি লন্ডন যান। সেখান থেকে ১০ জানুয়ারি দিল্লি হয়ে পৌঁছান ঢাকায়।,লাখো জনতা সেদিন তাকে তেজগাঁও বিমানবন্দর থেকে খোলা ট্রাকে করে তৎকালীন রেসকোর্স ময়দানে (সোহরাওয়ার্দী উদ্যান) নিয়ে যান। সেখানে সদ্য স্বাধীন জাতির উদ্দেশে প্রায় ২০ মিনিটের আবেগঘন ভাষণ দেন বঙ্গবন্ধু।,তিনি বলেছিলেন, “আমার বাংলাদেশ আজ স্বাধীন হয়েছে। আমার জীবনের সাধ আজ পূর্ণ হয়েছে। আমার বাংলার মানুষ আজ মুক্ত হয়েছে।”,Copyright © 2022, bdnews24",bn,2023-01-9 19:38:00+06:00
Bdnews24,"প্রেম, দ্রোহ, শিল্প: লাল রক্তের কত ভাষা!",world,https://bangla.bdnews24.com/world/nhoyj2rq0k,"এক দশকের বেশি সময় ধরে রক্ত দিয়ে চিত্রকর্ম তৈরি করে আসছে ভারতের অলাভজনক সংগঠন ‘শহীদ স্মৃতি চেতনা সমিতি’; দেশের বিপ্লবী ও শহীদদের সম্মানে আড়াইশর বেশি শিল্পকর্ম তৈরি করেছে সংগঠনটি।,সমিতির সদস্যরা নিজেদের রক্ত দিয়েই এসব চিত্রকর্ম বানিয়ে বিভিন্ন আশ্রম আর ছোট জাদুঘরে পাঠিয়েছেন; প্রদর্শনীতেও ব্যবহার করেছেন। রক্তের এমন ব্যবহার নিয়ে একটি প্রতিবেদন প্রকাশ করেছে বিবিসি।,সংগঠনটির প্রধান প্রেম কুমার শুক্লা বিবিসিকে বলেন, “কোনো কিছুর প্রতীক তুলে ধরার সমৃদ্ধ মাধ্যম হলো রক্ত। শিশুদের মধ্যে দেশের প্রতি ভালোবাসা কমে যাচ্ছে। মানুষের মধ্যে দেশপ্রেম জাগ্রত করার জন্য আমরা রক্ত দিয়ে ছবি আঁকি।”,দিল্লিভিত্তিক শহীদ স্মৃতি চেতনা সমিতির প্রতিষ্ঠাতা ছিলেন অবসরপ্রাপ্ত স্কুল শিক্ষক রবি চন্দর গুপ্ত । শুরুতে ১০০ পেইন্টিংয়ের জন্য তিনি রক্ত দান করেছিলেন।,এক সাক্ষাতকারে রবি চন্দর বলেছিলেন, “মানুষের মনোযোগ আকর্ষণের জন্য আমি এই কাজ শুরু করেছিলাম। রক্ত দিয়ে বানানো চিত্রকর্মগুলোতে তাদের আগ্রহ বেশি। কারণ রক্ত মানুষের মধ্যে আবেগের জন্ম দেয়।”,২০১৭ সালে মারা যান রবি চন্দ। তার উত্তরসূরী ৫০ বছর বয়সী সাহসী প্রেম কুমার শুক্লাও একজন স্কুল শিক্ষক ও কবি। তার দাবি, তিনি ১০০ পেইন্টিংয়ের জন্য একাই রক্ত দান করেছেন।,বিবিসি জানিয়েছে, প্রেম কুমারের মত দাতারা স্থানীয় ল্যাবে গিয়ে রক্ত দেন। রক্ত সংগ্রহের পর জমাট বাঁধা এড়াতে মেশানো হয় ‘অ্যান্টি-কোয়াগুল্যান্ট’; এতে রক্ত আঠালো হয়ে যায়। এরপর ৫০ মিলিলিটারের বোতলে ভরে তা শিল্পীদের দেওয়া হয়।,সাধারণত ১০০ মিলিলিটার রক্ত দুই বা তিনটি চিত্রকর্ম তৈরির জন্য যথেষ্ট। প্রেমকুমার তার সংগঠনের পেইন্টিংয়ের জন্য বছরে চারবার রক্ত দিয়ে থাকেন।,ভারতের স্বাধীনতা আন্দোলনের নেতা নেতাজী সুভাষ চন্দ্র বসু বলেছিলেন, ‘আমাকে রক্ত দাও, আমি তোমাদের স্বাধীনতা দেব’। ব্রিটিশ ঔপনিবেশিক শক্তির বিরুদ্ধে সংগ্রামী এই নেতার বচন থেকেই ‘ব্লাড পেইন্টিং’ তৈরির প্রেরণা পাওয়ার কথা জানান প্রেম কুমার।,রক্ত রূপক অর্থও তৈরি করে। মহাত্মা গান্ধীর প্রত্যাশা ছিল, ভারতীয়দের শরীরে এমন রক্ত বইবে যা দুর্নীতি রুখবে এবং সেখানে ঔপনিবেশিক সংঘাতের বিষ থাকবে না।,১৯৪৮ সালে গান্ধীকে হত্যা করা হয়। তার সেই রক্তমাখা জামাটি পরে রাখা হয় দক্ষিণ ভারতের মাদুরাইয়ের একটি জাদুঘরে।,ভারতে রক্ত আনুগত্য ও উৎসর্গেরও প্রতীক। প্রধানমন্ত্রী নরেন্দ্র মোদীর প্রতিকৃতি রক্ত দিয়ে এঁকেছিলেন তার অনুগত সমর্থকেরা।,একইসঙ্গে রক্ত প্রতিবাদের ভাষা। ২০১৩ সালে ভারতের গুজরাটের একটি গ্রামের ১০০ নারী রক্ত দিয়ে মোদীকে চিঠি লিখেছিলেন। একটি নতুন রাস্তা তৈরির জন্য তাদের জমি অধিগ্রহণের প্রতিবাদ জানিয়েছিলেন সেই চিঠিতে।,ওই নারীরা জানান, তারা পোস্টকার্ডে মোদীকে তাদের কথা তুলে ধরেছিলেন। কিন্তু প্রধানমন্ত্রী উত্তর দেননি। উত্তরপ্রদেশের এক কিশোরী রক্ত দিয়ে চিঠি লিখে তার মাকে জীবন্ত পুড়িয়ে হত্যার বিচার চেয়েছিল সরকারের কাছে।,মজুরি বৃদ্ধি, হাসপাতাল ও স্কুল নির্মাণ এবং কঠোর আইন বাতিলের দাবিতেও রক্ত দিয়ে আবেদন লিখেছেন ভারতের বিক্ষোভ-আন্দোলকারীরা।,কেউ আবার রক্ত দিয়ে প্রেমপত্রও লেখেন। রাজনীতিবিদদের বিরুদ্ধে নিয়মিতই অভিযোগ করা হয়, ‘তারা জনগণের রক্ত চুষে খায়’। মূলত রাজনীতিবিদদের দুর্নীতি আর লাল ফিতার দৌরাত্ম বোঝাতে রূপক অর্থে রক্তের প্রসঙ্গ টানা হয়।,১৯৮৪ সালে ভারতের ভোপালে গ্যাস দুর্ঘটনায় ভুক্তভোগীরা ২০০৮ সালে দিল্লি অভিমুখে ৮০০ কিলোমিটার পদযাত্রা করেন। তৎকালীন প্রধানমন্ত্রী মনমোহন সিংকে তারা রক্তে লেখা চিঠিতে নিজেদের স্বাস্থ্য ও আর্থিক দূরাবস্থার চিত্র তুলে ধরেন।,১৯৮০ সালে তেল সমৃদ্ধ আসামে বিক্ষোভ চলাকালে ২২ বছর বয়সী এক তরুণ রাজধানী গুয়াহাটিতে স্লোগান হিসেবে রক্ত দিয়ে লিখেছিলেন- ‘আমরা রক্ত দেব, তবু তেল দেব না’।,পশ্চিমবঙ্গে একটি পাওয়ার প্ল্যান্ট তৈরির অর্থায়নের জন্য ১৯৮৮ সালে কমিউনিস্ট পার্টি অব ইন্ডিয়া (মার্কসবাদী) দলের সমর্থকদের রক্ত বিক্রি করার পরামর্শ দিয়েছিল।ওই পাওয়ার প্ল্যান্ট নির্মাণে অর্থায়ন নিয়ে ভারতের কেন্দ্রীয় সরকারের সঙ্গে বিতর্ক তৈরি হলে এ আহ্বান জানায় দলটি।,ঘোষণা অনুযায়ী, কমিউনিস্ট পার্টির সমর্থকরা রক্ত সংগ্রহ শুরু করেন এবং সংরক্ষণাগারে পর্যাপ্ত জায়গা সংকুলান না হওয়ায় প্রচুর পরিমাণ রক্ত নষ্ট হয়। পরে জাপান থেকে ঋণ নিয়ে ওই পাওয়ার প্ল্যান্ট নির্মাণ করা হয়।,প্রায় একইসময়ে কলকাতায় অর্থায়নের অভাবে ধুঁকতে থাকা মেডিকেল প্রতিষ্ঠানের জন্য একদল দাতা রক্ত বিক্রি শুরু করেন। তার দশ বছর পর রক্ত বিক্রি অবৈধ ঘোষণা করা হয়েছিল।,রাজনৈতিক দলগুলো জনসাধারণের দৃষ্টি আকর্ষণ করতে রক্তদান ক্যাম্পের আয়োজন করে। সমর্থকরা নিজেদের লাভ বা রাজনৈতিক ফায়দার জন্য রক্ত দেন।,হেমাটোলজিস বইয়ের লেখক কোপম্যান ও দ্বৈপায়ন ব্যানার্জিকে একটি ব্লাড ব্যাংকের সঙ্গে যুক্ত এক পেশাজীবী বলেছেন, রাজনৈতিক দলের রক্তদান কর্মসূচি ক্যাম্পগুলো ‘ভয়ঙ্কর’ । কারণ নেতাকে খুশি করা ছাড়া সেখানে অনুপ্রেরণামূলক কিছুই নেই।,আধুনিক ভারতে মাসিক নিয়ে ট্যাবু ভাঙতেও নারীরা রক্তকে প্রতীক হিসেবে ব্যবহার করেছেন।,২০০৪ সালে নিজের রক্ত দিয়ে চেন্নাইয়ে প্রয়াত মুখ্যমন্ত্রী জয়রাম জয়ললিতার ৫৭টি প্রতিকৃতি এঁকেছিলেন শিহান হুসেইনি নামে এক কারাতে শিক্ষক। তার কারাতে স্কুলের জন্য জমি প্রয়োজন ছিল, আর সেজন্য মুখ্যমন্ত্রীর সঙ্গে সাক্ষাতের সুযোগ খুঁজছিলেন তিনি।,হেমাটোলজিস বইয়ের লেখকদ্বয়কে শিহান হুসেইন বলেছেন, মুখ্যমন্ত্রী তাকে তার বাসায় নিয়ে যান এবং চমির জন্য টাকা দেওয়ার প্রতিশ্রুতি দেন।,“মূলত রক্ত দিয়ে তৈরি চিত্রকর্ম ছিল প্রচার, যোগাযাগ আর সিদ্ধান্ত নেওয়ার ক্ষেত্রে প্রভাবিত করার হাতিয়ার।”,Copyright © 2022, bdnews24",bn,2023-01-10 03:33:00+06:00
Bdnews24,"শক্তিকন্যা নন, মাধুরীর ‘এক দো তিন’ নাচবেন শ্রীদেবীকন্যা",glitz,https://bangla.bdnews24.com/glitz/axh9yuwbxn,"যে সিনেমায় ‘এক দো তিন’ নাচে ঝড় তুলেছিলেন মাধুরী দীক্ষিত, সেই ‘তেজাব’ রিমেক হচ্ছে বলিউডে। আগে শোনা গিয়েছিল নতুন সিনেমায় মাধুরীর ভূমিকা নেবেন শক্তি কাপুরের মেয়ে শ্রদ্ধা কাপুর; এখন শোনা গেল, বদলে গেছে নায়িকা, আসছেন শ্রীদেবীর মেয়ে জাহ্নবী কাপুর। ,‘তেজাব’ এর রিমেকে নায়িকার সঙ্গে নায়কও বদলে গেছে বলে খবর দিয়েছে টাইমস অব ইন্ডিয়া। আগে যেখানে কার্তিক আরিয়নের নাম শোনা গিয়েছিল, এখন শোনা যাচ্ছে রণবীর সিংয়ের নাম। ,আর এটা সত্যি হলে অনীল কাপুর ও মাধুরীর তিন যুগ পর ‘তেজাব’ জ্বালতে আসছেন রণবীর ও জাহ্নবী।,তেজাবে অনীল-মাধুরীকে বেঁধেছিলেন চলচ্চিত্র নির্মাতা এম চন্দ্র। ১৯৮৮ সালে মুক্তি পাওয়া সিনেমাটি হয়েছিল সুপারহিট। ওই সিনেমায় ‘এক দো তিন’ গানের সঙ্গে মাধুরীর নাচ তুমুল জনপ্রিয় হয়েছিল। বলিউডে অভিষেক তার আগে হলেও ওই সিনেমা দিয়েই আসন পাকা করে নেন মাধুরী।,গত বছর তেজাবের স্বত্ব কিনে নেন ‘কবীর সিং’খ্যাত প্রযোজক মুরাদ খেতানি। সিনেমার রিমেকের জন্যই তার এই পদক্ষেপ। তখনই শোনা গিয়েছিল, শ্রদ্ধা কাপুর আর কার্তিক আরিয়ানকে নিয়ে নতুন তেজাব আসছেন তিনি। ,টাইমস অব ইন্ডিয়া এখন জানাচ্ছে, সেই ভাবনা থেকে সরে এসেছেন প্রযোজকরা। এখন সিনেমার মুখ্য চরিত্রে অভিনয়ের জন্য তারা রণবীর সিং ও জাহ্নবী কাপুরকে বেছে নিয়েছেন। কিছুদিন আগে এই দুই তারকার সঙ্গে কথা বলে বিষয়টি চূড়ান্তও করেছেন।,তেজাবের স্বত্ব কেনার বিষয়ে বলতে গিয়ে খেতানি বলেন, “তেজাব একটি আইকনিক সিনেমা এবং সিনেমাটিকে রিমেক করার সময় এই সময়ের ছাঁচে ফেলে নেব গল্পটিকে।”,এদিকে রিমেকের খবরে অসন্তোষ জানিয়েছেন মূল সিনেমার পরিচালক এন চন্দ্র। তিনি টাইমস অব ইন্ডিয়াকে বলেছেন, “তেজাব একটি আইকনিক সিনেমা এবং আমি মনে করি না এটি পুনর্নির্মাণ করা উচিৎ। আমি কিংবা অন্য কেউই হোক, এই ধরনের সিনেমাকে কাঁটাছেড়া করা উচিৎ নয়।”,তেজাবে অভিনয় করে ১৯৮৮ সালে সেরা অভিনেতার ফিল্মফেয়ার জিতেছিলেন অনীল, মাধুরীও মনোনয়ন পেয়েছিলেন। এছাড়া সেরা সিনেমা, সেরা পরিচালক, সেরা কোরিওগ্রাফিসহ মোট ১২টি বিভাগে মনোনীত হয়েছিল ‘তেজাব’।,Copyright © 2022, bdnews24",bn,2023-01-10 03:24:00+06:00
Bdnews24,"টিভি সূচি (মঙ্গলবার, ১০ জানুয়ারি ২০২৩)",sport,https://bangla.bdnews24.com/sport/rpo9tkxuzq,"ফরচুন বরিশাল-রংপুর রাইডার্স, দুপুর ১:৩০,ঢাকা ডমিনেটর্স-সিলেট স্ট্রাইকার্স, সন্ধ্যা ৬:৩০,প্রথম ওয়ানডে, দুপুর ২টা,অ্যাডিলেইড স্ট্রাইকার্স-মেলবোর্ন রেনেগেডস, দুপুর ২:৪০,Copyright © 2022, bdnews24",bn,2023-01-10 02:20:00+06:00
Bdnews24,ইন্দোনেশিয়ায় ৭ দশমিক ৬ মাত্রার ভূমিকম্প,world,https://bangla.bdnews24.com/world/rh779smuyd,"ইন্দোনেশিয়ার তানিমবার দ্বীপপুঞ্জের উপকূলে ৭ দশমিক ৬ মাত্রার শক্তিশালী একটি ভূমিকম্প হয়েছে। ভূমিকম্পের পর সুনামি সতর্কতা জারি করা হলেও পরে তা তুলে নেওয়া হয়।,বার্তা সংস্থা রয়টার্স জানিয়েছে, মঙ্গলবারের এ ভূমিকম্পটি অস্ট্রেলিয়ার উত্তরাঞ্চলের কিছু অংশেও অনুভূত হয়েছে।,ভূমিকম্পের পর থেকে অন্তত চারটি পরাঘাতের খবর পাওয়া গেছে। ইন্দোনেশিয়ার দুর্যোগ প্রশমণ সংস্থা ভূমিকম্পে সামান্য থেকে মাঝারি মানের ক্ষয়ক্ষতি হয়েছে বলে প্রাথমিকভাবে ইঙ্গিত দিয়েছে, জানিয়েছেন কর্মকর্তারা।,সুনামি সতর্কতা জারির পর থেকে পরবর্তী তিন ঘণ্টায় সমুদ্রপৃষ্ঠের উল্লেখযোগ্য কোনো পরিবর্তন ধরা না পরায় সতর্কতা তুলে নেওয়া হয়।,দেশটির ভূপ্রকৃতিবিদ্যা সংস্থা বিএমকেজি জানিয়েছে, ভূমিকম্পটির মাত্রা ৭ দশমিক ৫ বলে নির্ধারিত হয়েছে এবং এর উৎপত্তি স্থানীয় সময় রাত ২টা ৪৭ মিনিটে ভূপৃষ্ঠের ১৩০ কিলোমিটার গভীরে। ভোর ৫টা ৪৩ মিনিটে সুনামি সতর্কতা তুলে নেওয়া হয়। ,বিএমকেজি-র প্রধান দ্বিকোরিতা কর্ণাবতী এক সংবাদ সম্মেলনে বলেন, “ভূমিকম্প উপকেন্দ্রের চারপাশে চারটি জোয়ার পরিমাপকের ওপর ভিত্তি করে করা আমাদের পর্যবেক্ষণে কোনো অস্বাভাবিকতা শনাক্ত হয়নি বা সমুদ্র পৃষ্ঠের কোনো উল্লেখযোগ্য পরিবর্তন দেখা যায়নি।” ,উপকূলবর্তী এলাকার বাসিন্দাদের তাদের স্বাভাবিক কাজকর্ম চালিয়ে যাওয়ার পরামর্শ দিয়েছেন তিনি।,ইউরোপিয়ান মেডিটেরানিয়ান সিসমোলজলিক্যাল সেন্টার (ইএমএসসি) ভূমিকম্পটির মাত্রা ৭ দশমিক ৬ রেকর্ড করেছে আর প্রথমে তারা এর মাত্রা ৭ দশমিক ৭ বলে জানিয়েছিল।যুক্তরাষ্ট্রের জিওলজিক্যাল সার্ভে (ইউএসজিএস) ভূমিকম্পটির মাত্রা ৭ দশমিক ৬ বলে জানিয়েছে।,বিএমকেজি জানিয়েছে, যে চারটি পরাঘাত হয়েছে তার মধ্যে সবচেয়ে শক্তিশালীটি ৫ দশমিক ৫ মাত্রার ছিল।  ,ইন্দোনেশিয়ার দুর্যোগ সংস্থার কর্মকর্তারা ভূমিকেম্পর সামগ্রিক ক্ষয়ক্ষতি নির্ণয়ে এখনও কাজ করে চলছেন। স্থানীয় একটি নিউজ ওয়েবসাইটের খবরে বলা হয়েছে, ইয়ামদেনা দ্বীপের সৌমলাকি শহরের বাড়িগুলো ভূমিকম্পে ব্যাপক ক্ষতিগ্রস্ত হয়েছে। ,Copyright © 2022, bdnews24",bn,2023-01-10 04:15:00+06:00
Bdnews24,বিপিএলের পাকিস্তানি সেঞ্চুরিয়ানের স্বপ্ন আরব আমিরাতের হয়ে খেলা,cricket,https://bangla.bdnews24.com/cricket/hxow8q26yn,"করাচিতে একই ক্লাবে অনেক দিন ধরে খেলছেন দুজন। তাদের সখ্য অনেক দিনের। মজা করেই অমন চাটি মারলেন আজম খান। তবে ২২ গজে হয়েছে উল্টো। ক্যারিয়ারের প্রথম সেঞ্চুরিতে ম্যাচের প্রথম ভাগের নায়ক ছিলেন আজম। কিন্তু পরের ভাগে তাকে ছাপিয়ে ক্যারিয়ারের প্রথম সেঞ্চুরিতে ম্যাচের নায়ক হয়ে গেছেন উসমান।,আজমের ৫৮ বলে ১০৯ রানের ইনিংসে মিরপুরে সোমবার খুলনা তোলে ৫ উইকেটে ১৭৮ রান। উসমানের ৫৮ বলে ১০৩ রানের ইনিংস চট্টগ্রাম জিতে যায় ৯ উইকেটে।,দুজন একই দেশের ক্রিকেটার কিংবা ক্লাব সতীর্থ, এই পরিচয় অবশ্য বদলে যাবে কিছু দিন পরই। পাকিস্তানি উসমান আর মাস ছয়েক পরই যোগ্যতা অর্জন করবেন সংযুক্ত আরব আমিরাতের হয়ে খেলার!,আজম যেমন পাকিস্তান ক্রিকেটের পরিচিত নাম, উসমান তেমন নন। পাকিস্তানের সাবেক কিপার-ব্যাটসম্যান ও অধিনায়ক মঈন খানের ছেলে আজম জাতীয় দলে খেলে ফেলেছেন তিনটি টি-টোয়েন্টি। ২০ ওভারের ক্রিকেটে খেলেছেন ৯৩ ম্যাচ। ঘরোয়া ক্রিকেটের অন্যান্য সংস্করণেও নিয়মিত খেলছেন। কিন্তু উসমান করাচির ক্লাব ক্রিকেটের সীমানা পেরিয়ে ঘরোয়া ক্রিকেটের শীর্ষ পর্যায়ে খেলতেই ধুঁকছিলেন। ২০১৭ সালে দুটি প্রথম শ্রেণির ম্যাচ খেলার পর আর সুযোগই মিলছিল না।,কিন্তু স্বপ্ন তার অনেক বড়। সেই স্বপ্নের পিছু তাড়া করতেই পাড়ি জমান সংযুক্ত আরব আমিরাতে। সেখানে গিয়ে নজর কাড়েন। অন্তত তিন বছর সেখানে থাকলে তাদের হয়ে খেলার জন্য বিবেচিত হবেন। উসমানের আড়াই বছর হয়েই গেছে। বিপিএলে সেঞ্চুরি করে ম্যাচ সেরা হওয়ার পর দেশ বদলের পেছনের গল্প শোনাচ্ছিলেন উসমান।,“পাকিস্তানে ক্রিকেট খেলছিলাম। কিন্তু আমার বিশ্বাস ছিল, আরও বড় জায়গায় খেলতে পারি। আমার ক্লাবের হয়ে খেলছিলাম করাচিতে। তারা আমাকে অনেক সুযোগও দিয়েছে। কিন্তু আমার বড় জায়গায় খেলার ইচ্ছে ছিল। ঠিক করলাম, এক জায়গায় যদি থমকে থাকি, তাহলে কাজ হবে না। অন্য জায়গায় গেলে যদি বড় সুযোগ মেলে, তাহলে সেই চেষ্টা করা উচিত।”,আরব আমিরাতে পাড়ি জমানোর পরই অবশ্য পাকিস্তানে ক্যারিয়ারের বড় সুযোগটি মেরে তার। গত পাকিস্তান সুপার লিগে কোয়েটা গ্ল্যাডিয়েটর্স দলে ঠাঁই হয় তার। টুর্নামেন্টের মাঝামাঝি গিয়ে মাঠে নামার সুযোগ পান নিজ শহর করাচিতে। জাতীয় স্টেডিয়ামে সেই ম্যাচে মুলতান সুলতানদের বিপক্ষে অভিষেকেই শাহনওয়াজ দাহানি, সোহেল খান, ইমরান তাহির, ইমরান খানদের মতো বোলারদের সামনে তিনি খেলেন ৫০ বলে ৮১ রানের ইনিংস!,কোয়েটার হয়ে পরের ৫ ম্যাচে সেবার আর বেশি ভালো করতে পারেননি। তবে সামর্থ্যের ঝলক দেখাতে পারেন। গত নভেম্বর-ডিসেম্বরে আবু ধাবি টি-টেন ক্রিকেটেও ঝড়ো কয়েকটি ইনিংস খেলেন। পিএষ অভিষেকে যে দলকে ভুগিয়েছিলেন তিনি, সেই মুলতানের হয়ে আগামী পিএসএলে খেলবেন ২৭ বছর বয়সী ব্যাটসম্যান।,“বছর দুয়েক হয়েছে, বেশির ভাগ সময় আমি আরব আমিরাতেই থাকি। ওদের হয়ে খেলার চেষ্টা করছি। সম্প্রতি আবু ধাবি টি-টেন লিগে জ্যাকব ওরাম ছিলেন, তিনি আমাকে অনেক বুঝিয়েছেন। এছাড়া করাচিতে আমাদের কোচরা ছিলেন। তারা সবসময় বলতেন, ব্যাটসম্যানদের সব জায়গায় খেলতে পারা উচিত, ওপেনিং থেকে নিচে পর্যন্ত। আবু ধাবি টি-টেনে দেখে মুলতান সুলতানস আমাকে নিয়েছে।”,বিভিন্ন পজিশনে খেলার ব্যাপারটি দেখা গেছে এবার বিপিএলেও। প্রথম ম্যাচে তিনি খেলেছিলেন ছয় নম্বরে। পরের ম্যাচেই ওপেনিংয়ে। উসমান বললেন, দলের জন্য যে কোনো জায়গায় খেলতে তার আপত্তি নেই।,“কোচ শুরুতে আমাকে বলেছিলেন ছয়ে খেলতে। আমি বলেছিলাম, ‘দলের যেখানে প্রয়োজন, ওপেনিং থেকে ৯ নম্বর পর্যন্ত আমি খেলতে পারি।’ আমার বিশ্বাস ছিল, যেখানেই নামি না কেন, একটু সময় কাটাতে পারলে, জুটি গড়তে পারলে, ভালো করব।”,“সবশেষ ম্যাচে ভালো করিনি। পরে লম্বা সময় অনুশীলন করি। কোচ দেখে বলেছেন, ‘তুমি ভালো খেলছো। তোমাকে ওপেনিংয়ে সুযোগ দেব।’ আল্লাহর কাছে শুকরিয়া যে সুযোগটি পেয়ে কাজে লাগিয়েছি এবং দল জিতেছে। দলের জন্য ভালো হয়েছে।”,প্রথম ম্যাচে স্টাম্পের বাইরের বল জোর করে টেনে পুল করার চেষ্টায় আউট হয়েছিলেন ৪ বলে ২ রান করে। ওই ম্যাচের পর ক্রিকেটার বড় ভাই নাদিম খানের সঙ্গে ফোনে কথা হয় তার। আরব আমিরাতে খেলার অভিজ্ঞতাও কাজ লাগান। সব মিলিয়েই সেঞ্চুরি করে ফেলেন পরের ম্যাচে।,“ঢাকার উইকেট কিছুটা গ্রিপ করে। আমার বড় ভাই নাদিম ভাই করাচিতে ক্রিকেট খেলেন। উনি আমাকে ফোনে বোঝাচ্ছিলেন যে বল গ্রিপ করলে শুরুতে যেন মিড উইকেটের দিকে না খেলি। বোলারকে নিজের রেঞ্জে নিয়ে তার পর যেন শট খেলি। আমি আরব আমিরাতে যেখানে খেলি, এরকম কন্ডিশনই থাকে। সেখানেও শিশির পড়ার পর বল সুন্দর ব্যাটে আসে।”,“প্রথম তিন ওভার আমি সামনের পায়ে খেলিইনি। সময় নিয়েছি। তার পর দেখেছি, বল ব্যাটে আসছে। আমি ঠিক করেছিলাম, শুরুতে সোজা ব্যাটে খেললে ব্যাটে লাগবে। এরপর উইকেট আস্তে আস্তে ভালো হয়ে ওঠে।”,চট্টগ্রামের প্রথম ম্যাচটি ছিল সেই দিনের প্রথম ম্যাচও। প্রচণ্ড ঠাণ্ডা আর স্যাঁতস্যাঁতে আবহাওয়া মিলিয়ে শের-ই-বাংলার উইকেট সেদিন ছিল দুরূহ। সোমবারের ম্যাচটি ছিল রাতের ম্যাচ। উইকেট তখন অনেকটাই সহজ। ম্যাচের প্রথম ভাগে আজম খানের ব্যাটিং দেখেও নিজের করণীয় বুঝে নেন উসমান।,“ফিল্ডিংয়ের সময় আমি আজমের ব্যাটিংই দেখছিলাম। সে আর আমি করাচিতে ক্লাব ক্রিকেটে একসঙ্গে খেলেছি অনেক দিন। ওর ব্যাটিংয়ের সময় দেখলাম যে বল খুব ভালোভাবে ব্যাটে আসছে। আমি ভাবলাম, ‘ও যেভাবে লম্বা করছে ইনিংস, আমিও করতে পারব।’ তখন অবশ্য ভাবিনি যে লক্ষ্য ১৮০ রানের মতো হবে, ভেবেছিলাম ১৫০-১৬০ হবে। আজম দারুণ খেলে রান বাড়িয়ে দেয়।”,“আমি পরে ব্যাটিংয়ে নেমে ম্যাক্সির সঙ্গে (মাক্স ও’ডাউড) এটাই আলোচনা করেছিলাম যে জুটি যতটা লম্বা করা যায়, তত ভালো। সেভাবেই আমরা খেলেছি। পরে বল এত সুন্দর করে ব্যাটে লাগছিল, শিশিরের কারণে বল ব্যাটে আসছিল, আমার বিশ্বাস ছিল, একটি বড় ওভার পেলেই আমাদের কাজ সহজ হয়ে যাবে।”,কাজ হয়েও গেছে। উদ্বোধনী জুটিতে তিনি আর ও’ডাউড মিলে ১৪১ রানের জুটি গড়েই ম্যাচ শেষ করে দেন একরকম।,এই টুর্নামেন্টের আগে বাংলাদেশের ক্রিকেটেও তাকে খুব একটা চিনত না কেউ। চেনার খুব কারণও ছিল না। ২০১৭ সালের সেই দুটি প্রথম শ্রেণির ম্যাচ আর গত পিএসএলের ৬ ম্যাচই ছিল স্বীকৃত ক্রিকেটে তার অভিজ্ঞতা। চট্টগ্রাম তাকে দলে নেওয়ার পর সামাজিক মাধ্যমে সমালোচনা, হাসাহাসিও হয় প্রচুর। তবে সেসব গায়ে মাখা তো বহুদূর, উসমান তাকিয়েও দেখেননি। তার জীবন দর্শনটাই যে খুব সাধারণ!,“আমার কোনো ইনস্টাগ্রাম আইডি নেই, কোনো ফেইসবুক নেই, টুইটার নেই। আমি সাধারণ একজন। আমার কাজ মাঠে গিয়ে খেলা। আমার নামে যত আইডি আছে, সব ফেইক। আমি জানিও না। আমি স্রেফ দলের গ্রুপে থাকি। কারও সঙ্গে অত কথাও বলি না। কেউ কিছু বললে (সমালোচনা) আমিও মাথা নিচু করে চলে যাই। নিজের কাজ করি।”,Copyright © 2022, bdnews24",bn,2023-01-10 04:20:00+06:00
Bdnews24,"বোলসোনারো ফ্লোরিডার হাসপাতালে, ব্রাজিলে গ্রেপ্তার ১৫০০ সমর্থক",world,https://bangla.bdnews24.com/world/6q3bwmwcpd,"ব্রাজিলের সাবেক প্রেসিডেন্ট জাইর বোলসোনারো পেটের ব্যথা নিয়ে ফ্লোরিডার একটি হাসপাতালে ভর্তি হয়েছেন বলে জানিয়েছেন তার স্ত্রী।,বোলসোনারোর হাজার হাজার সমর্থক ব্রাজিলের রাজধানীতে প্রেসিডেস্ট প্রাসাদ, কংগ্রেস আর সুপ্রিম কোর্টের মত গুরুত্বপূর্ণ স্থাপনায় নজিরবিহীন তাণ্ডব চালানোর পরদিন এ খবর এল।,স্থানীয় সংবাদমাধ্যমের বরাতে বিবিসি জানিয়েছে, বোলসোনারোকে সোমবার অরল্যান্ডোর কাছে একটি হাসপাতালে নেওয়া হয়। সাবেক এই প্রেসিডেন্ট ২০১৮ সালে ছুরিকাহত হয়েছিলেন। এর পর থেকে মাঝেমধ্যেই তাকে পেটের ব্যথায় ভুগতে হয়।,তার স্ত্রী মিশেল বোলসোনারো সোমবার ইন্সটাগ্রামে জানিয়েছেন, পেটের ব্যথার কারণে তার স্বামীকে হাসপাতালে পর্যবেক্ষণে রাখা হয়েছে। তবে পরিবারের ঘনিষ্ঠ একটি সূত্রের বরাত দিয়ে রয়টার্স জানিয়েছে, বোলসোনারোর অবস্থা ততটা গুরুতর কিছু নয়।,গত ৩০ অক্টোবর প্রেসিডেন্ট নির্বাচনে বামপন্থি লুলা দা সিলভার কাছে হেরে যাওয়ার পর কট্টর ডানপন্থি বোলসোনারো ইলেকট্রনিক ভোটিংয়ে জালিয়াতির অভিযোগ করেন। তার সেই অভিযোগ প্রমাণিত না হলেও তার সমর্থকদের সহিংস বিক্ষোভের ইন্ধন জুগিয়েছে।  ,নিজের মেয়াদ শেষ হওয়ার দুই দিন আগে ফ্লোরিডায় উড়াল দেন বোলসোনারো। নির্বাচনে লুলার কাছে হার তিনি এখনও মেনে নেননি, নতুন প্রেসিডেন্টের অভিষেকেও যোগ দেননি।  ,রোববার তার হাজার হাজার সমর্থক পতাকার রঙে হলুদ-সবুজ পোশাকে রাজধানী ব্রসিলিয়ায় প্রায় তিন ঘণ্টা ধরে তাণ্ডব চালায়। টেলিভিশনে প্রচারিত ভিডিওতে দেখা যায়, বিক্ষোভকারীরা বানের পানির মত প্রেসিডেন্ট প্রাসাদ, সুপ্রিম কোর্ট ও কংগ্রেস ভবনে প্রবেশ করছে, স্লোগান দিচ্ছে, আসবাবপত্র ভাঙছে।,পুলিশের সাথে তারা সংঘাতেও জড়ায়। পরে আইনশৃঙ্খলা বাহিনী তিন ভবন থেকে বিক্ষোভকারীদের সরিয়ে পরিস্থিতি নিয়ন্ত্রণে নেয়। গ্রেপ্তার করা হয় অন্তত দেড় হাজার মানুষকে।,এ ঘটনায় জড়িত প্রত্যেককে খুঁজে বের করে শাস্তির মুখোমুখি করার হুঁশিয়ারি দিয়েছেন প্রেসিডেন্ট লুলা। নির্বাচন নিয়ে ‘মিথ্যা অভিযোগ’ তুলে সমর্থকদের সহিংসতার পথে উসকে দেওয়ার জন্য সাবেক প্রেসিডেন্ট বোলসোনারোকে দায়ী করেছেন তিনি।,লুলা বলেন, “এই গণহত্যাকারী…. মিয়ামিতে বসে সোশাল মিডিয়ায় সে উসকানি দিয়ে যাচ্ছে। সবাই জানে, সাবেক প্রেসিডেন্টের ও্সব বক্তব্যই সহিংসতায় ইন্ধন দিচ্ছে।”,বোলসোনারো অবশ্য টুইট করে লুলার অভিযোগগুলো প্রত্যাখ্যান করেছেন। পাশাপাশি এও বলেছেন, শান্তিপূর্ণ বিক্ষোভ গণতন্ত্রেই অংশ; তবে সরকারি স্থাপনায় হামলা এবং ক্ষতিসাধন করা হলে সেটা সীমা ছাড়িয়ে যায়।,রয়টার্স লিখেছে, বোলসোনারোর ফ্লোরিডায় অবস্থান করার বিষয়টি মার্কিন সরকারের জন্যও মাথাব্যথার কারণ হয়ে উঠেছে। তাকে বের করে দেওয়ার দাবি নিয়ে চাপের মধ্যে আছেন মার্কিন প্রেসিডেন্ট জো বাইডেন। ডেমোক্র্যাট আইন প্রণেতারা বলছেন, যুক্তরাষ্ট্র আর বোলসোনারোকে আশ্রয় দিতে পারে না।,প্রতিনিধি পরিষদের ডেমোক্র্যাট সদস্য হোয়াকিন কাস্ত্রো সিএনএনকে বলেন, “ব্রাজিলে অভ্যন্তরীণ সন্ত্রাসবাদকে উসকে দিয়েছে যে স্বৈরাচার, তাকে আশ্রয় দেওয়া যুক্তরাষ্ট্রের উচিৎ নয়। বরং তাকে ব্রাজিলে ফেরত পাঠানো উচিত।"",কংগ্রেসের আরেক ডেমোক্র্যাট সদস্য আলেকজান্দ্রিয়া ওকাসিও-কর্টেজও টুইট করে বলসোনারোকে ব্রাজিলে ফেরত পাঠানোর দাবি তুলেছেন।,তিনি বলেন, “যেদিন মার্কিন ক্যাপিটল আক্রান্ত হয়েছিল, তার প্রায় দুই বছর পর আমরা আবারও দেখতে পেলাম, ফ্যাসিবাদী শক্তি ব্রাজিলে একই কাজ করার চেষ্টা করছে।”,তবে যুক্তরাষ্ট্রে বোলসোনারোর ভিসা নিয়ে ব্রাজিল সরকারের তরফ থেকে কোনো অনুরোধ এখনও আসেনি বলে জানিয়েছেন মার্কিন জাতীয় নিরাপত্তা উপদেষ্টা জেক সুলিভান।,গ্রেপ্তার দেড় হাজার ব্রাজিলের বৃহত্তম শহর সাও পাওলোতে হাজার হাজার মানুষ এখন ‘গণতান্ত্রিক আদর্শের’ সমর্থনে সমাবেশ করছেন। দেশটির সবচেয়ে বিখ্যাত সড়ক পলিস্তা অ্যাভিনিউয়ের একটি অংশ আটকে লুলা সমর্থকরা সেখানে নেচে, গেয়ে ‘ন্যায়ের’ পক্ষে স্লোগান দিচ্ছেন, বিচারের দাবি জানাচ্ছেন। ,বিবিসি জানিয়েছে, রোববারের তাণ্ডবের ঘটনায় বোলসোনারোর দেড় হাজার সমর্থককে এ পর্যন্ত গ্রেপ্তার করেছে ব্রাজিলের পুলিশ। ভারী অস্ত্রে সজ্জিত আইন-শৃঙ্খলা বাহিনীর সদস্যরা ব্রাসিলিয়ায় বোলসোনারোর কর্মীদের একটি ক্যাম্প ভেঙে দিয়েছে। প্রেসিডেন্ট নির্বাচনের পর এরকম অনেক ক্যাম্প গড়ে তুলেছিল বোলসোনারোর সমর্থকরা।,ব্রাজিলের আইনমন্ত্রী ফ্লাভিও ডিনো বলেছেন, পুলিশ প্রায় ৪০টি বাস জব্দ করেছে। এসব বাসে করে বোলসোনারোর সমর্থকদের রোববার রাজধানীতে নিয়ে যাওয়া হয়েছিল বিক্ষোভের জন্য।,প্রেসিডেন্ট প্রাসাদ, কংগ্রেস ভবন আর সুপ্রিম কোর্টে সেই তাণ্ডবের চিহ্ন এখনও বেশ স্পষ্ট ছিল। সোমবার বিকালেও ভাঙা জিনিসপত্র সরানোর কাজে ব্যস্ত ছিলেন সরকারি কর্মীরা।,শ্রমিকরা প্রেসিডেন্ট প্রাসাদের বাইরে ভাঙা কাচ পরিষ্কার করছিলেন। ওই ভবনের নিচতলায় প্রায় প্রতিটি জানালা হামলায় ক্ষতিগ্রস্ত হয়েছে। কর্মীরা ভাঙা কাচ সরিয়ে সেখানে নতুন কাচ বসাচ্ছিলেন।,প্রাসাদের বাইরে পাথরের পেভমেন্টও ক্ষতিগ্রস্ত হয়েছে। সেখান থেকে পাথর ভেঙে নিয়ে জানালার কাজ ভাঙার কাজে ব্যবহার করেছে দাঙ্গাকারীরা।,কাছের কংগ্রেস ভবনে থাকা বেশ কিছু মূল্যবান শিল্পকর্মও ক্ষতিগ্রস্ত হয়েছে। দাঙ্গাকারীরা ভবনের ভেতরে আগুন জ্বালায় স্প্রিংকলার সিস্টেম চালু হয়ে পানিতে ভেসে গিয়েছিল চারদিক। তাতে নষ্ট হয়েছে মূল্যবান বেশ কিছু চিত্রকর্ম। ,Copyright © 2022, bdnews24",bn,2023-01-10 04:59:00+06:00
Bdnews24,"কুড়িগ্রামে তাপমাত্রা ৮ ডিগ্রি: হাসপাতালে ভিড়, ঝুঁকিতে ফসল ",samagrabangladesh,https://bangla.bdnews24.com/samagrabangladesh/qkak95atti,"শীতে কাঁপছে কুড়িগ্রামের জনপদ; ঘন কুয়াশা আর হিমেল বাতাসে বিপর্যস্ত অবস্থা খেটে খাওয়া মানুষের।,তাপমাত্রা কমে যাওয়ায় হাসপাতালগুলোতে শীতজনিত রোগীর সংখ্যাও বেড়েছে। এদিকে ঘন কুয়াশায় ফসল নিয়ে চিন্তার ভাঁজ পড়েছে কৃষকের কপালে।,কুড়িগ্রামের রাজারহাট আবহাওয়া পর্যবেক্ষণাগারের ভারপ্রাপ্ত কর্মকর্তা তুহিন মিয়া জানান, মঙ্গলবার সকাল ৯টায় জেলায় সর্বনিম্ন তাপমাত্রা ৮ ডিগ্রি সেলসিয়াস রেকর্ড করা হয়। দিন ও রাতের তাপমাত্রা একরকম থাকায় বেশি শীত অনুভূত হচ্ছে।,কুড়িগ্রাম জেনারেল হাসপাতালের আবাসিক মেডিকেল অফিসার শাহীনুর রহমান সরদার বলেন, মঙ্গলবার হাসপাতালে ৩৪০ রোগী ভর্তি হয়েছে। এর মধ্যে ডায়রিয়া ওয়ার্ডে ৩৫ জন, শিশু ওয়ার্ডে ৭৭ জন এবং সাধারণ ওয়ার্ডে ২২৮ জন রয়েছে। শিশু ও বয়স্করা ঠাণ্ডাজনিত রোগে বেশি আক্রান্ত হচ্ছে।,তাপমাত্রা নেমে গেলেও চলতি মাসে কুড়িগ্রাম জেনারেল হাসপাতালে শীতজনিত কোনো মৃত্যুর ঘটনা ঘটেনি বলে জানান তিনি।,কুড়িগ্রাম শহরের খলিলগঞ্জ বাজারের ওষুধ ব্যবসায়ী প্রিন্স জানান, শীতজনিত কারণে ডায়েরিয়া, শ্বাসকষ্ট, জ্বর ও সর্দির প্রকোপ বেড়েছে। এখন এসব রোগের ওষুধও বেশি বিক্রি হচ্ছে।,এদিকে ঘন কুয়াশায় ফসল ঝুঁকিতে পড়েছে। উলিপুর উপজেলার দুর্গাপুর ইউনিয়নের গোড়াই রঘুরায় গ্রামের কৃষক বদিয়ত ও মোস্তাফিজার জানান, কুয়াশার কারণে বীজতলায় পানি বেড়েছে। পানি সরাতে না পারায় ক্ষতির সম্ভাবনা দেখা দিয়েছে।,এদিকে প্রচণ্ড কুয়াশা আর কনকনে হাওয়ার কারণে চরম ভোগান্তিতে পড়েছে খেটে খাওয়া মানুষ। সংসার চালানোর তাদিগে তারা বাইরে বের হলেও কাজ পাচ্ছেন না। গরম কাপড় না থাকায় তীব্র ঠাণ্ডা সহ্য করা তাদের জন্য কঠিন হয়ে দাঁড়িয়েছে।,সদর উপজেলার কাঁঠালবাড়ি বাজারের অটোরিকশা চালক ছামসুল বলেন,“বাহে গাড়ি চালা কঠিন হয়া দাঁড়াইছে। শীতোত হাত-পা কোকড়া নাগি গেইছে, নাকে মুখ টনটন করে।”,দুর্গাপুর ইউনিয়নের গোড়াই রঘুরায় গ্রামে ছামাদ বলেন, “গ্রামোত কাঁইয়ো কম্বল দিবের আসে না। হামরা একবারো একটা কম্বল পাইলং না।”,কুড়িগ্রামের জেলা প্রশাসক মোহাম্মদ সাইদুল আরীফ বলেন, “শীতার্ত মানুষের সহায়তায় সরকারের পক্ষ থেকে ইতোমধ্যে ৩৮ হাজার কম্বল বিতরণ করা হয়েছে। এর বাইরে আমরা আরও ২৫ হাজার কম্বল বরাদ্দ পেয়েছি। দরিদ্র মানুষের যদি খাবার ও চিকিৎসা সহায়তা লাগে সেগুলো আমরা দিয়ে দিচ্ছি।”,Copyright © 2022, bdnews24",bn,2023-01-10 05:16:00+06:00
Bdnews24,রংপুরে দুই বাসের সংঘর্ষে নিহত ৩,samagrabangladesh,https://bangla.bdnews24.com/samagrabangladesh/wdz9tuwyzk,"রংপুরে তারাগঞ্জ উপজেলায় দুই বাসের সংঘর্ষে প্রাণ হারিয়েছেন তিনজন। আহত হয়েছে অন্তত ১১ জন।,উপজেলার ওয়ালীপাড়া এলাকার দিনাজপুর-রংপুর মহাসড়কে মঙ্গলবার সকাল সাড়ে ৭টায় এ দুর্ঘটনা ঘটে বলে তারাগঞ্জ থানার ওসি মোস্তাফিজুর রহমান জানান।      ,আহতদের রংপুর মেডিকেল কলেজ হাসপাতালে ভর্তি করা হয়েছে বলে পুলিশ জানিয়েছে। তবে হতাহতদের নাম-পরিচয় তাৎক্ষণিকভাবে জানা যায়নি।,ওসি মোস্তাফিজুর বলেন, “ঢাকা থেকে দিনাজপুরগামী সাইমুন এক্সক্লুসিভ নামের একটি বাসের সঙ্গে বিপরীতমুখী একটি লোকাল বাসের মুখোমুখি সংঘর্ষ হয়।  ,“এতে ঘটনাস্থলেই দুজনের মৃত্যু হয়। আরেকজন মারা যান রংপুর মেডিকেল কলেজ হাসপাতালে ভর্তি করার পর।”,Copyright © 2022, bdnews24",bn,2023-01-10 04:54:00+06:00
Bdnews24,"বাবা সেঞ্চুরি করেছিলেন অভিষেকে, ছেলের লাগল ৯৩ ম্যাচ",cricket,https://bangla.bdnews24.com/cricket/28c3ihe1qy,"মঈনের ক্যারিয়ারে তখন গোধূলি বেলা, তবে টি-টোয়েন্টি ক্রিকেট ছিল ঊষালগ্নে। সময়টা ২০০৫ সাল। ওই বছরের এপ্রিলে স্বীকৃত টি-টোয়েন্টিতে প্রথমবার খেলতে নামলেন তিনি লাহোরে করাচি ডলফিন্সের হয়ে। এমনিতে ক্যারিয়ারের বেশির ভাগ সময়ই তিনি খেলেছেন মিডল বা লোয়ার মিডল অর্ডারে। লাহোর লায়ন্সের বিপক্ষে সেদিন অধিনায়ক মঈন নামলেন তিন নম্বরে। ৮ চার ও ৬ ছক্কায় করলেন ৫৯ বলে ১১২।,তার ছেলে আজম খান টি-টোয়েন্টি জমানার ক্রিকেটার। পরিচিতিও গড়ে তুলেছেন টি-টোয়েন্টি বিশেষজ্ঞ হিসেবে। জাতীয় দলে খেলেছেন এই সংস্করণে। তবে প্রথমবার তিন অঙ্কের স্বাদ পেতে তার লাগল ৯৩ ম্যাচ।,একটা বড় কারণ তার ব্যাটিং অর্ডার। বাবার মতো কিপিং করেন তিনিও। ব্যাট করেন মূলত পাঁচ-ছয় নম্বরে। কখনও কখনও আরও নিচে। বড় শট খেলতে পারেন, বেশির ভাগ সময়ই ফিনিশারের ভূমিকা থাকে তার। এবার খুলনা টাইগার্সে তিনি পাচ্ছেন ভিন্ন ভূমিকা। বিপিএলের প্রথম দুই ম্যাচেই তাকে চার নম্বরে নামিয়েছে দল।,প্রথম ম্যাচে আউট হয়ে যান ১২ বলে ১৮ রান করে। দ্বিতীয় ম্যাচে শনিবার ৯ চার ও ৮ ছক্কায় খেলেন ৫৮ বলে ১০৮ রানের ইনিংস।,বাবার অভিষেক সেঞ্চুরিটি তিনি দেখেছিলেন বলে জানালেন ম্যাচ শেষে সংবাদ সম্মেলনে। নিজের শতরান পেতে এত দেরির পেছনের কারণ হিসেবে বললেন ব্যাটিং অর্ডারের কথাই।,“তার সেই সেঞ্চুরিটি আমার মনে আছে, লাহোরের বিপক্ষে করেছিলেন। সেদিন তিনি তিন নম্বরে খেলেছিলেন। আমি সাধারণ পাঁচ-ছয়ে ব্যাট করি। তবে এখানে চারে ব্যাট করার সুযোগ মিলছে প্রথমবার। আমার জন্য দারুণ অভিজ্ঞতা। ওপরে দিকে ব্যাট করলে অনেক ওভার হাতে থাকে, নিজের মতো করে ইনিংস গড়ার সুযোগ পাওয়া যায়।”,৯৩ টি-টোয়েন্টির পাশাপাশি লিস্ট ‘এ’ ক্রিকেটে তিনি খেলেছেন ২২ ম্যাচ। সাদা বলের ক্রিকেটেই তার প্রথম সেঞ্চুরি এটি। ইনিংসটি তাই তিনি নিশ্চিতভাবেই ভুলবেন না কখনও। তবে ম্যাচটি অবশ্য শেষ পর্যন্ত হেরে যায় তার দল। আরেক পাকিস্তানি উসমান খানের সেঞ্চুরিতে চট্টগ্রাম চ্যালেঞ্জার্স ম্যাচ জিতে নেয় ৯ উইকেটে।,আজমের অভিজ্ঞতাও তাই অম্লমধুর। সেঞ্চুরির উচ্ছ্বাস যেমন আছে, তেমনি তাকে পোড়াচ্ছে দলের হার।,“আমার জন্য এটা বড় অর্জন। আমি এখন বিশ্বজুড়ে নানা লিগে খেলছি। বড় তারকাদের সঙ্গে খেলে অভিজ্ঞতা হচ্ছে। প্রথমবার বিপিএল খেলতে পারা আমার জন্য রোমাঞ্চকর। খুবই খুশি যে প্রথম সেঞ্চুরিও পেয়েছি এখানে। তবে সেঞ্চুরির পর ম্যাচ হেরে খারাপ লাগছে।”,তার বাবা মঈন খান বাংলাদেশে খেলে গেছেন বেশ কবারই। এখানকার উইকেট নিয়ে ভালো ধারণা তার আছে। আজম এখানে খেলতে এলেন প্রথমবার। আসার আগে বাবার কাছ থেকে পরামর্শ যথেষ্টই পেয়েছেন তিনি, যা কাজে লেগেছে শনিবারের ম্যাচে।,“যখন তাকে বললাম যে বিপিএলে একটি দল আমাকে নিয়েছে, তখন বেশ ভালো আলোচনা হয়েছিল আমাদের, যে এখানে কীভাবে খেলতে হবে। তিনি আমাকে বলেছিলেন এখানে একটু বেশি সময় উইকেটে থাকতে। কারণ ঢাকায় উইকেট বেশ ‘ট্রিকি’ হতে পারে। আমি সেটাই চেষ্টা করেছি। দ্রুত দুটি উইকেট হারানোর পর টিকে থাকতেই হতো আমাকে।”,খেলোয়াড়ি জীবন শেষে মঈন খান এখন কোচ হিসেবেও নিজের আলাদা জায়গা করে নিয়েছেন পাকিস্তানের ক্রিকেটে। তার ক্রিকেট একাডেমি বেশ খ্যাতি কুড়িয়েছেন। পাকিস্তান সুপার লিগসহ ঘরোয়া ক্রিকেটে কোচ হিসেবে তিনি কাজ করে চলেছেন দক্ষতার সঙ্গে।,বাবার সঙ্গে ক্রিকেট নিয়ে অনেক কথাও হয় আজমের। তবে সেখানে টেকনিক সংক্রান্ত আলোচনা খুব একটা থাকে না বলেই জানালেন বিখ্যাত বাবার উঠতি ছেলে।,“বাবার সঙ্গে সাধারণ আমি টেকনিক নিয়ে ততটা কথা বলি না। শুধু কৌশল নিয়ে আলোচনা করি। কৌশলই আসল ব্যাপার ক্রিকেটে। ক্রিকেটে বড় দৈর্ঘ্যের ম্যাচে টেকনিক কখনও কখনও গুরুত্বপূর্ণ, কিন্তু সংক্ষিপ্ত সংস্করণে এটা তেমন গুরুত্ব নেই। ইদানিং তো কিছু ক্রিকেটারকে দেখে থাকবেন, প্রচুর অপ্রথাগত শট খেলে। টি-টোয়েন্টি ক্রিকেটে এসব লাগেই।”,মঈন পরিচিত ছিলেন তার ভয়ডরহীন ক্রিকেটের কারণে। বিপর্যয়ের মধ্যে দারুণ সব ইনিংসের কারণে তাকে বলা হতো ‘ক্রাইসিস ম্যান।’ সময়ের চেয়ে এগিয়ে থাকা উদ্ভাবনী সব শটও খেলতেন তিনি। বিশেষ করে, তাই সুইপ শট ছিল বিখ্যাত। অ্যালান ডোনাল্ডের মতো গতিময় ফাস্ট বোলার, গ্লেন ম্যাকগ্রার মতো নিখুঁত লাইন-লেংথের বোলারকেও তিনি হাঁটু গেড়ে চার-ছক্কা মেরে দিয়েছেন।,আজমের এই সেঞ্চুরির ইনিংসেও দেখা গেছে সেসব শটের কিছু ছাপ। পেসার মেহেদী হাসান রানার অফ স্টাম্পের বাইরের একটি বলে সুইপ করে ছক্কা মেরেছেন। বাবার মতো শট খেলেছেন আরও কয়েকটি। আজম বললেন, টি-টোয়েন্টির দাবি মেটাতেই এসব শট আত্মস্থ করছেন তিনি।,“টি-টোয়েন্টি ক্রিকেটে এরকম শট শিখতেই হয়। সংক্ষিত সংস্করণে সবসময়ই চটপটে থাকতে হয়। এই স্কিলগুলোয় আমি তাই উন্নতি কার চেষ্টা করছি। ভবিষ্যতে আরও কাজ করে আরও ভালো হয়ে ওঠার চেষ্টা করব।”,Copyright © 2022, bdnews24",bn,2023-01-10 05:34:00+06:00
Bdnews24,"চীনা পররাষ্ট্রমন্ত্রীর যাত্রাবিরতি, আলোচনায় শুল্কমুক্ত বাণিজ্য সুবিধা",business,https://bangla.bdnews24.com/business/b38st3rb5v,"আফ্রিকা মহাদেশে সফরে যাওয়ার পথে ঢাকার শাহজালাল আন্তর্জাতিক বিমানবন্দরে যাত্রা বিরতি করেছেন চীনের নতুন পররাষ্ট্রমন্ত্রী ছিন গ্যাং।,সোমবার রাত ২টার পর ঢাকায় নেমে ৫২ মিনিটের এই যাত্রাবিরতি করেন তিনি। এ সময় বিমানবন্দরে তাকে সঙ্গ দেন পররাষ্ট্রমন্ত্রী এ কে আব্দুল মোমেন।,তাদের আলোচনায় চীনের সহযোগিতায় বাস্তবায়িত প্রকল্প, বাণিজ্য ও আন্তর্জাতিক ফোরামে একসঙ্গে কাজ করাসহ বিভিন্ন বিষয় স্থান পায়।,পররাষ্ট্রমন্ত্রী মোমেন পরে সাংবাদিকদের বলেন, “আমরা এক চায়নায় বিশ্বাস করি। এটা আমাদের মূলনীতি, আমরা ভারসাম্যপূর্ণ পররাষ্ট্রনীতি মেনে চলি। আমাদের সবাইকে নিয়েই চলতে হয়, আমরা টাইম টু টাইম তাদের সাপোর্ট চাইব।”,চীনের সঙ্গে বিপুল পরিমাণ বাণিজ্য ঘাটতির বিষয়টি বৈঠকে তুলে ধরার কথা জানিয়ে মোমেন বলেন, ঘাটতি কমাতে ৯৮ শতাংশ বাংলাদেশি পণ্যে শুল্কমুক্ত প্রবেশাধিকার দেওয়ার কথা ছিল।,“কিন্তু গেজেটটা হয়নি বলে আামাদের ব্যবসায়ীরা এখনো সেই সুবিধা নিতে পারছেন না। আমি বলেছি, তারা ওই ঘোষণাটা (গেজেট) করে দিলে আমাদের জন্য সুবিধা হবে।”,অন্যতম বাণিজ্য অংশীদার চীনের সঙ্গে বাংলাদেশের দ্বিপক্ষীয় বাণিজ্যের পরিমাণ প্রায় ২০ বিলিয়ন ডলার। তবে সেই পাল্লা চীনের দিকে অনেক বেশি ঝুঁকে আছে।,২০২০-২০২১ অর্থবছরে বাংলাদেশ ৬৮০ দশমিক ৬৫ মিলিয়ন ডলারের পণ্য চীনে রপ্তানি করেছে। এর বিপরীতে চীন থেকে আমদানি করেছে প্রায় ১৩ বিলিয়ন ডলারের পণ্য।,২০২০ সালের ১ সেপ্টেম্বর থেকে চীনের বাজারে ৯৭ শতাংশ পণ্যে শুল্কমুক্ত সুবিধা পেয়ে আসছিল বাংলাদেশ। গত অগাস্টে নতুন করে আরও ১ শতাংশ বাংলাদেশি পণ্য ও সেবার শুল্কমুক্ত সুবিধা দিতে সম্মত হয় চীন; তা কার্যকর হলে সব মিলিয়ে বাংলাদেশের ৯৮ শতাংশ পণ্য ও সেবা বিনাশুল্কে বিশ্বের দ্বিতীয় বৃহৎ অর্থনীতির দেশে প্রবেশাধিকার পাবে।,পদ্মাসেতুসহ বাংলাদেশের বিভিন্ন উন্নয়নমূলক কর্মকাণ্ডে ঠিকাদার হিসাবে চীনের সহযোগিতা, বিশেষ করে পদ্মাসেতুর রেল সংযোগ প্রকল্পে চীনের সহায়তার বিষয়টি আলোচনায় স্থান পেয়েছে বলে জানান মোমেন।,তিনি বলেন, “বহুপক্ষীয় সংস্থাগুলোতে আমরা একসঙ্গে কাজ করি, সেগুলোও তাকে বললাম।”,চীনা ঋণচুক্তির অর্থছাড়ের বিষয়ে আলোচনা হওয়ার কথা তুলে ধরে মোমেন বলেন, চীনের প্রেসিডেন্ট শি জিনপিংয়ের বাংলাদেশ সফরের সময় অর্থ সহায়তার বেশ কিছু চুক্তি সই হয়েছিল। কিন্তু সবগুলো এখনো বাস্তবায়িত হয়নি।,চীনের পররাষ্ট্রমন্ত্রী বেইজিং সফরের আমন্ত্রণ জানিয়েছেন জানিয়ে মোমেন বলেন, “জবাবে আমি তাকে নিয়মিত সফরে বাংলাদেশে আসার আমন্ত্রণ জানিয়েছি।,বেইজিং থেকে আফ্রিকা যাওয়ার পথে জ্বালানি সংগ্রহের জন্য ঢাকায় যাত্রাবিরতি করে চীনা পররাষ্ট্রমন্ত্রীকে বহনকারী উড়োজাহাজ। ইথিওপিয়াসহ আফ্রিকার পাঁচ দেশ সফরে যাচ্ছেন চীনের নতুন পররাষ্ট্রমন্ত্রী।,Copyright © 2022, bdnews24",bn,2023-01-10 06:13:00+06:00
Bdnews24,পঞ্চগড়ে মৌসুমের সর্বনিম্ন তাপমাত্রা,samagrabangladesh,https://bangla.bdnews24.com/samagrabangladesh/ykkf1kwzk4,"পঞ্চগড়ের তেঁতুলিয়ায় চলতি শীত মৌসুমে সারাদেশের সর্বনিম্ন তাপমাত্রা রেকর্ড করা হয়েছে।,তেঁতুলিয়া আবহাওয়া পর্যবেক্ষণাগারের ভারপ্রাপ্ত কর্মকর্তা রাসেল শাহ জানান, মঙ্গলবার সকাল ৯টায় ৬ দশমিক ৯ ডিগ্রি সেলসিয়াস তাপমাত্রা রেকর্ড হয়েছে। ৭ ডিগ্রি সেলসিয়াস মানে মাঝারি শৈত্যপ্রবাহ। ,তাদের হিসেবে, টানা কয়েকদিন মৃদু শৈত্যপ্রবাহের পর সোমবার ও মঙ্গলবার মাঝারি শৈত্যপ্রবাহের কবলে পড়েছে।,তিনি বলেন,“হিমালয়ের বাতাস সরাসরি তেঁতুলিয়া হয়ে পঞ্চগড়ে প্রবেশ করায় রোদ উঠলেও তীব্রতা ছড়াতে পারছে না। এতে এই এলাকায় তীব্র শীত অনুভূত হচ্ছে। আগামী কয়েকদিন আবহাওয়া একই রকম থাকতে পারে।”,সপ্তাহ জুড়ে পঞ্চগড়ে জেঁকে বসা শীত, উত্তরের হিমেল হাওয়ার দাপট আর ঘন কুয়াশা মানুষের ভোগান্তি বাড়িয়ে দিয়েছে। প্রতি রাতেই বৃষ্টির মতো কুয়াশা পড়ছে। ঘন কুয়াশার দাপট থাকে অনেক বেলা পর্যন্ত।,মঙ্গলবার সকাল ৯টার পর সূর্যের দেখা মিললেও হিমেল হাওয়ায় সূর্যের তাপ গায়ে লাগছে না। তীব্র শীতে হাসপাতালে শিশু ও বয়স্ক রোগীর সংখ্যাও বেড়েছে।,পঞ্চগড় সদর হাসপাতালে শিশু রোগ বিশেষজ্ঞ মনোয়ারুল ইসলাম বলেন, “আগের তুলনায় শীতজনিত রোগীর সংখ্যা বেড়েছে। এজন্য শিশু ওয়ার্ড ২০ বেডের ধারন ক্ষমতার প্রায় ৬০ জন বেশি রোগী রয়েছে, তাদের সঙ্গে আবার অভিভাবকরাও রয়েছেন। ”,নিরুপায় হয়ে কর্তৃপক্ষ বারান্দায় ও মেঝেতে কিছু রোগী থাকার ব্যবস্থা করেছে। এ সংখ্যাও প্রায় ৩০ জনের মত বলে তিনি জানান।,পঞ্চগড় শহরের ইসলামবাগ এলাকার আবেদ হোসেন (৫৮) বলেন, “তাপমাত্রার হিসাব ভাই আমরা অত বুঝিনা। গত কয়েকদিন ধরে বেশি শীত লাগছে, বাজারে লোকজন কমে গেছে। বেচাকেনা কম হচ্ছে; এজন্য আয় কমে  সংসারে টান পড়েছে।”,করতোয়া নদী থেকে পাথর ও বালু তুলে জীবিকা নির্বাহ করেন মীরগড় এলাকার ৫৮ বছরের আফজাল মিয়া। তিনি বলেন, “তীব্র শীতে সকাল সকাল নদীতে নামা যায় না, নামলেও বেশিক্ষণ থাকা যায় না।”,তিন সন্তান ও স্ত্রী নিয়ে কম আয়ের সংসার চালানো বেশ কষ্ট হচ্ছে জানিয়ে তিনি বলেন, “দুয়েকটা কম্বল পাইলে উপকার হইত। কিছু টাকাও বাঁচত, আরামও পাইতাম।,জেলা প্রশাসক জহুরুল ইসলাম বলেন, পঞ্চগড়ের শীতার্ত মানুষের জন্য এখন পর্যন্ত সরকারিভাবে ৪০ হাজার কম্বল বিতরণ করা হয়েছে। এ ছাড়া বিভিন্ন বেসরকারি প্রতিষ্ঠান ও স্বেচ্ছাসেবী সংগঠন বিভিন্ন এলাকার শীতার্তদের মাঝে শীতবস্ত্র বিতরণ করছে।,এ ছাড়া জেলা প্রশাসনের পক্ষ থেকে আরও কম্বল বিতরণের প্রক্রিয়া চলছে বলে জানান তিনি।,Copyright © 2022, bdnews24",bn,2023-01-10 06:17:00+06:00
Bdnews24,জানুয়ারির যত উৎসব,glitz,https://bangla.bdnews24.com/glitz/cytd7ni3ww,"নতুন বছর শুরু হয়েছে দেশের শিল্প-সংস্কৃতির অঙ্গনে উৎসবের পালে জোর হাওয়া তুলে; যার শুরুটা ঢাকা লিট ফেস্ট দিয়ে। ,জানুয়ারি মাসেই মঞ্চ নাটক, সিনে উৎসবে জমজমাট থাকছে ঢাকা। ঢাকার বাইরেও দেশের বিভিন্ন শহরে রয়েছে মঞ্চ নাটকের আরও কিছু আয়োজন।,কোভিড মহামারীর কারণে তিন বছর বিরতির পর ঢাকা লিটারারি ফেন্টিভ্যালের (ঢাকা লিট ফেস্ট) আসর বসেছিল গত ৫ জানুয়ারি।,উৎসবের এই দশম আসরে চার দিন নানা আয়োজনে অংশ নেন পাঁচ মহাদেশের পাঁচ শতাধিক বক্তা, সাহিত্যিক, লেখক, শিল্পী ও চিন্তাবিদ।,৫ থেকে ৮ জানুয়ারি বাংলা একাডেমি প্রাঙ্গণে ওই আয়োজনে ১৭৫টির বেশি সেশন হয়। আলোচনা হয় দেশি-বিদেশি সাহিত্য, সংস্কৃতি, ভাষা, চিকিৎসা, বিজ্ঞান থেকে শুরু করে শিশুদের বিনোদন নিয়েও। সিনেমা, গান, নাটক, আবৃত্তি নিয়েও ছিল নানা আয়োজন।,বাংলাদেশের সাহিত্য ও সংস্কৃতি এবং ঢাকাকে বিশ্ববাসীর কাছে পরিচিত করে তুলতে ২০১১ সাল থেকে এ আয়োজন চলছে। তবে এবারই প্রথম টিকেটের বিনিময়ে লিট ফেস্টে অংশ নিতে হয়েছে।,বিষণ্নতায় ভুগতে থাকা এক তরুণ শিল্পীর মনস্তত্ত্বে জন্ম নেওয়া হতাশাকে উপজীব্য করে নাটক ‘৪.৪৮ মন্ত্রাস’ মঞ্চে ফিরেছে বছরের শুরুতে।,গত ৫ জানুয়ারি থেকে নাটক সরণির মহিলা সমিতির নীলিমা ইব্রাহিম মিলনায়তনে মঞ্চস্থ হচ্ছে নাটকটি। ১৩ জানুয়ারি পর্যন্ত এ নাটকের মোট ১২টি প্রদর্শনী হওয়ার কথা রয়েছে।,প্রথমদিন সন্ধ্যা ৭টায় নাটকের দ্বিতীয় দফার উদ্বোধনী মঞ্চায়ন হয়। এরপর ৬ ও ৭ জানুয়ারি প্রতিদিন বিকাল ৪টা ও সন্ধ্যা ৭টায় নাটকটি দেখানো হয়। এছাড়া ৯ থেকে ১২ জানুয়ারি প্রতিদিন সন্ধ্যা ৭টায় এবং ১৩ জানুয়ারি বিকেল ৪টা ও সন্ধ্যা ৭টায় সমাপনী মঞ্চায়ন হবে। ,ব্রিটিশ নাট্যকার সারাহ কেইনের লেখা নাটকটি অনুবাদ করেছেন শাহমান মৈশান ও শরীফ সিরাজ। ‘স্পর্ধা: ইনডিপেনডেন্ট থিয়েটার কালেক্টিভ’ এর প্রযোজনায় নাটকের নির্দেশনা দিয়েছেন ড. সৈয়দ জামিল আহমেদ।,২০২০ সালের মার্চে নাটকটি নিয়ে কাজ শুরু হয়; তখন মহামারীর কারণে কাজ কিছুটা থমকে গেলেও অনলাইনে চলে মহড়া। ওই বছরের ডিসেম্বরে অর্ধেক আসন খালি রেখে কোভিডবিধি মেনে নাটকটির ১৭টি প্রদর্শনী হয়।,তখন অনেকেই মহামারী পরিস্থিতির কারণে নাটকটি দেখতে পারেননি। তাদের কথা বিবেচনা করেই মূলত নাটকটি ফের মঞ্চে এনেছে প্রযোজক কর্তৃপক্ষ। নাটকটি এরপর আর মঞ্চে নাও আসতে পারে বলে জানিয়েছে স্পর্ধা। ,ঢাকা আন্তর্জাতিক চলচ্চিত্র উৎসবের পর্দা উঠবে ১৪ জানুয়ারি। এবারের উৎসবে ৭০টি দেশের ২৫৪টি সিনেমা দেখানোর পরিকল্পনা নিয়েছেন আয়োজকরা,এর মধ্যে আছে বাংলাদেশের ৮টি পূর্ণদৈর্ঘ্য এবং ২১টি স্বল্পদৈর্ঘ্য সিনেমা।,জাতীয় জাদুঘরের প্রধান মিলনায়তনে উৎসবের উদ্বোধনী সিনেমা হিসেবে দেখানো হবে ফাখরুল আরেফিন খান পরিচালিত ‘জেকে-১৯৭১’।,মুক্তিযুদ্ধের সময় বাংলাদেশকে সহায়তা করার জন্য বিমান ছিনতাই করেছিলেন ফরাসি যুবক জ্যঁ কুয়ে। সেই ঘটনা নিয়েই  নির্মাণ করা হয়েছে সিনেমাটি। ,জাতীয় জাদুঘরের প্রধান মিলনায়তন ছাড়াও সুফিয়া কামাল মিলনায়তন, আলিয়ঁস ফ্রঁসেজ, বাংলাদেশ শিল্পকলা একাডেমি, স্টার সিনেপ্লেক্সসহ বেশ কিছু ভেন্যুতে সিনেমাগুলো দেখানো হবে। ২২ জানুয়ারি পর্যন্ত চলবে উৎসব।,উৎসবের এশিয়ান কমপিটিশন শাখায় দেখানো হবে ২৩টি সিনেমা। এ ছাড়া ওয়াইল্ড অ্যাঙ্গেল শাখায় ১১টি, সিনেমা অব দ্য ওয়ার্ল্ড শাখায় ৪৫, বাংলাদেশ প্যানারোমা শাখায় ২৯, উইমেন ফিল্মমেকার শাখায় ২৩, স্পিরিচুয়াল ফিল্ম শাখায় ১৪ ও চিলড্রেন ফিল্ম শাখায় ১৮টি সিনেমা দেখানো হবে।,এছাড়া শর্ট ও ইন্ডিপেনডেন্ট শাখায় ৮৪টি পূর্ণ ও স্বল্পদৈর্ঘ্য ছবি দেখানো হবে এবারে উৎসবে। রেট্রোস্পেকটিভ শাখায় ফ্রান্সের বিখ্যাত পরিচালক ফ্রঁসোয়া ত্রুফোর ‘দ্য ফোর হান্ড্রেড ব্লোজ’সহ চারটি সিনেমা দেখানো হবে।,পদাতিক নাট্য সংসদের ‘গহনযাত্রা’ নাটকটি যাচ্ছে লন্ডন ও স্কটল্যান্ডে।,এ নাটকের অভিনেত্রী শামছি আরা সায়েকা জানান, লন্ডনের চিকেনশেড থিয়েটারের আমন্ত্রণে আগামী ১৪ জানুয়ারি স্থানীয় সময় সন্ধ্যা ৭টায় চিকেনশেড স্টুডিওতে পদাতিক নাট্য সংসদ টিএসসি প্রযোজিত একক অভিনীত নাটক ‘গহনযাত্রা’ মঞ্চস্থ হতে যাচ্ছে।,এ ছাড়া ২১ ও ২২ জানুয়ারি স্কটল্যান্ডের গ্লাসগো ও এডিনবরায় এবং বিশ্বসাহিত্য কেন্দ্র যুক্তরাজ্যের আয়োজনে ১ ফেব্রুয়ারি লন্ডনেও নাটকটির প্রদর্শনী হবে।,‘আলী যাকের নতুনের উৎসব’ শিরোনামে ছয় দিনের নাট্যোৎসবের আয়োজন করতে যাচ্ছে নাগরিক নাট্য সম্প্রদায়। সেজন্য সৃজনশীল এবং উদ্যমী পাঁচটি নাট্যদলকে নতুন নাটক মঞ্চে আনার জন্য প্রণোদনা দেওয়া হয়েছে। ,উৎসবে নাগরিকের প্রণোদনা পাওয়া পাঁচটি নতুন নাটকের উদ্বোধনী মঞ্চায়ন হবে বলে গ্লিটজকে জানিয়েছেন উৎসবের আহ্বায়ক সারা যাকের।,গ্লিটজকে তিনি জানান ২১ থেকে ২৬ জানুয়ারি উৎসবটি হচ্ছে। সেখানে পাঁচটি নতুন নাটকের উদ্বোধনী মঞ্চায়ন হবে।, ,নাগরিক নাট্য সম্প্রদায় ২০১৮ সালে প্রতিষ্ঠার সুবর্ণজয়ন্তী এবং বাংলাদেশে দর্শনীর বিনিময়ে নাট্যচর্চার ৪৫ বছর উদযাপনের প্রাক্কালে নাট্য প্রণোদনা ঘোষণা করে। ২০১৯ সালে তাদের প্রণোদনায় পাঁচটি নাটক নিয়ে প্রথমবারের মতো উদযাপিত হয় ‘নতুনের উৎসব’।,২০২০ সালে প্রয়াত হন নাগরিক নাট্য সম্প্রদায়ের সভাপতি আলী যাকের। ২০২০ ও ২১ সালে মহামারীর কারণে ‘নতুনের উৎসব’ আয়োজন সম্ভব না হলেও ২০২২ সালে আবার উৎসবের পরিকল্পনা করা হয়। সেজন্য পাঁচটি নাট্যদলকে নতুন নাটকের জন্য ৩ লাখ টাকা করে প্রণোদনা দেওয়া হয়েছে। ,এবার প্রণোদনা পাওয়া নাট্যদলগুলো মধ্যে থিয়েটার ফ্যাক্টরি মঞ্চে আনতে যাচ্ছে অলোক বসুর নির্দেশনায় ‘রেস্পেক্টেবল প্রস্টিটিউট’। ‘হৃৎমঞ্চ’ মঞ্চায়ন করবে শুভাশিস সিনহার রচনা ও নির্দেশনায় ‘রিমান্ড’।,নাটকের দল ‘বটতলা’ মোহাম্মদ আলী হায়দারের নির্দেশনায় মঞ্চে আনবে ‘সখি রঙ্গমালা’। বাকার বকুলের রচনা ও নির্দেশনায় ‘তাড়ুয়া’ মঞ্চে আনতে যাচ্ছে ‘আদম সুরত’। এছাড়া প্রাচ্যনাট আজাদ আবুল কালামের নির্দেশনায় মঞ্চে আনতে যাচ্ছে ‘অচলায়তন’।,প্রতিষ্ঠার ৫০ বছর উদযাপন করতে নাট্যোৎসব আয়োজন করতে যাচ্ছে আরণ্যক নাট্যদল। আগামী ২৭ জানুয়ারি থেকে ৩ ফেব্রুয়ারি ঢাকার জাতীয় নাট্যশালায় এ উৎসব হবে। নাট্যদলটি তাদের পুরনো নাটকের পাশাপাশি নতুন নাটকও মঞ্চায়ন করবে।,মোট ৮টি নাটক এ উৎসবে মঞ্চস্থ হওয়ার কথা রয়েছে বলে জানিয়েছে আরণ্যক। এগুলো হলো- নানকার পালা, ওরা কদম আলী, ইবলিশ, রাজনেত্র, কবর, রাঢ়াঙ, কহে ফেসবুক। ,আরণ্যকের প্রধান মামুনুর রশীদ গ্লিটজ বলেন, “প্রতিষ্ঠার ৫০ বছর উদযাপন একটি বড় ঘটনা। এটি উদযাপন করতেই আমরা উৎসবের আয়োজন করছি। বেশ কয়েকটি পুরাতন নাটকও উৎসবে নতুন করে মঞ্চস্থ হবে। পাশাপাশি আমাদের নিয়মিত প্রযোজনাগুলোও মঞ্চস্থ হবে।”,১৯৭২ সালের ১ ফেব্রুয়ারি স্বাধীন বাংলাদেশে নাট্যচর্চায় যাত্রা শুরু করে আরণ্যক নাট্যদল। ওই বছরের ২০ ফেব্রুয়ারি শহীদ মুনীর চৌধুরীর ’কবর’ নাটকটি দিয়ে প্রথম মঞ্চে আসে তারা।,সেই থেকে মঞ্চ নাটক, পথ নাটক ও মুক্ত নাটক করে  বাংলাদেশের নাট্যচর্চাকে মানুষের কাছে পৌঁছে দেওয়ার কাজে নাট্যদলটি ব্রতী আছে বলে জানান মামুনুর রশীদ।,বরিশালে ৮ দিনব্যাপী নাট্যোৎসবের আয়োজন করেছে ‘শব্দাবলী গ্রুপ থিয়েটার’। ৬ জানুয়ারি শুরু হওয়া এ উৎসব চলবে ১৩ জানুয়ারি পর্যন্ত।,বরিশাল, ঢাকা ও ভারতের নাট্যদলের নাটক মঞ্চস্থ হচ্ছে উৎসবে। শব্দাবলীর নিজস্ব স্টুডিও থিয়েটার হলে প্রতিদিন সন্ধ্যা সাড়ে ৬টায় নাটকগুলোর প্রদর্শনী শুরু হচ্ছে। ,উদ্বোধনী সন্ধ্যায় মঞ্চস্থ হয় শব্দাবলীর নাটক ‘উপসংহার’। পর দিন ঢাকার ‘পদাতিক নাট্য সংসদ টিএসসি’ মঞ্চস্থ করেছে ‘গহনযাত্রা’।,৮ জানুয়ারি ছিল ঢাকার চারুনীড়ম থিয়েটারের ‘নানা রঙের দিন’। ৯ জানুয়ারি ছিল ঢাকার থিয়েটার আরামবাগের ‘নিখাই’। ,১০ জানুয়ারি ভারতের রবীন্দ্রনগর নাট্যযুধ মঞ্চস্থ করবে ‘দহনরাত’। ১১ জানুয়ারি সংলাপ গ্রুপ থিয়েটারের নাটক ‘বোধ’ দেখানো হবে। এরপর ১২ জানুয়ারি থাকছে চট্টগ্রামের কথক থিয়েটারের নাটক ‘অস্পৃশ্য’। ১৩ জানুয়ারি সমাপনী দিনে থাকছে বরিশালের শব্দাবলী গ্রুপ থিয়েটারের নাটক ‘বৈশাখিনী’।,গাইবান্ধা থিয়েটারের ৩৫ বছর পূর্তি উপলক্ষে ‘অশুভ বিনাশী লড়াই ঐকতানে চলি সবাই’ স্লোগান নিয়ে হবে চার দিনব্যাপী নাট্য ও সাংস্কৃতিক উৎসব।,১১ জানুয়ারি বুধবার এই উৎসবের উদ্বোধন হবে। এদিন আলোচনার পাশাপাশি মঞ্চস্থ হবে নাটক ‘বউ’, ‘গাঁও গেরামের কিচ্ছা’ ও কুশান পালা ‘বনবাসে সীতা।,পরদিন ১২ জানুয়ারি মঞ্চস্থ হবে নাটক ‘যুদ্ধ সে আর নয়’, ইশ্বরের সন্তান নয়, অভিশাপ’ এবং থাকবে পুতুল নাচ।,১৩ জানুয়ারি থাকবে দৃষ্টি প্রতিবন্দি শিল্পীদের গান, যাত্রাপালা সাগর ভাসা। ১৪ জানুয়ারি সমাপনী দিনে থাকবে সেমিনার এবং সেলিম আল দীনের গান। ,যশোরে থিয়েটার ক্যানভাস আয়োজন করতে যাচ্ছে নাট্যোৎসব। ১২ জানুয়ারি শুরু হয়ে এই উৎসব চলবে ২৩ জানুয়ারি পর্যন্ত। এতে যশোর, ঢাকা, মৌলভাবাজার ও ভারতের নাটক মঞ্চস্থ হবে।,আহির বাংলা মঞ্চস্থ করবে জয়তুন বিবির পালা, দেশ নাটক মঞ্চস্থ করবে নিত্যপুরাণ, সাধনা আর্টস অ্যান্ড থিয়েটার মঞ্চস্থ করবে প্রার্থিনী, প্রাঙ্গণেমোর মঞ্চস্থ করবে হাছনজানের রাজা, পালাকার মঞ্চস্থ করবে উজানে মৃত্য, থিয়েটার ক্যানভাস মঞ্চস্থ করবে লালসালু, নাট্যম রেপার্টরি মঞ্চস্থ করবে কোথায় জলে মরাল চলে, নাট্যকেন্দ্র মঞ্চস্থ করবে পুণ্যাহ, স্টেইজ ওয়ান মঞ্চস্থ করবে শোধ।,এছাড়া প্রাচ্যনাটের সার্কাস সার্কাস, ভারতের শান্তিপুর সাংস্কৃতিক কেন্দ্রের অংশুপট উপাখ্যান এবং মণিপুরি থিয়েটারের কহে বীরাঙ্গনা নাটকটি মঞ্চস্থ হবে উৎসবে।  ,Copyright © 2022, bdnews24",bn,2023-01-10 06:56:00+06:00
Bdnews24,আবার বরিশালের অধিনায়ক সাকিব,cricket,https://bangla.bdnews24.com/cricket/mincz25y8z,"বিপিএলে মঙ্গলবার রংপুর রাইডার্সের বিপক্ষে ম্যাচে টসের এক ঘণ্টা আগে বরিশাল দলের পক্ষ থেকে জানানো হয়, “ফরচুন বরিশালকে নেতৃত্ব দেবেন সাকিব আল হাসান। এই টুর্নামেন্টে তিনিই দলের অধিনায়ক।”,যেটির মানে দাঁড়াচ্ছে, বাকি টুর্নামেন্টে বরিশালকে নেতৃত্ব দেবেন বাংলাদেশের টেস্ট ও টি-টোয়েন্টি অধিনায়কই। এই ঘোষণায় বরিশাল সরে এলো আগের ঘোষণা থেকে। প্রথম ম্যাচে মিরাজ টস করতে নামার পর দলের পক্ষ থেকে বলা হয়েছিল, ‘ম্যাচ বাই ম্যাচ’ অধিনায়ক ঠিক করবে তারা।,এবারের আসরে প্রথম ম্যাচে শনিবার মিরাজের নেতৃত্বে ১৯৪ রান করেও বরিশাল শেষ পর্যন্ত হেরে যায় সিলেট স্ট্রাইকার্সের কাছে।,গত আসরে সাকিবের নেতৃত্বে ফাইনাল খেলে একদম শেষ বলে কুমিল্লা ভিক্টোরিয়ান্সের কাছে এক রানে হেরে যায় বরিশাল। অল্পের জন্য শিরোপা জিততে না পারলেও টুর্নামেন্টের সেরা খেলোয়াড় হয়েছিলেন সাকিবই।,Copyright © 2022, bdnews24",bn,2023-01-10 06:42:00+06:00
Bdnews24,স্বদেশ প্রত্যাবর্তন দিবসে বঙ্গবন্ধুর প্রতি শ্রদ্ধা,bangladesh,https://bangla.bdnews24.com/bangladesh/h1h7p3oi4e,"স্বাধীনতা অর্জনের পর জাতির পিতা বঙ্গবন্ধু শেখ মুজিবুর রহমানের দেশে ফেরার দিনটি নানা কর্মসূচির মধ্য দিয়ে পালিত হচ্ছে বাংলাদেশে।,মুক্তিযুদ্ধে বিজয়ের ২৪ দিন পর পাকিস্তানে বন্দিদশা থেকে মুক্ত হয়ে ১৯৭২ সালের ১০ জানুয়ারি দেশে ফিরেছিলেন বাঙালির অবিসংবাদিত নেতা শেখ মুজিব। দিনটি জাতির জনকের স্বদেশ প্রত্যাবর্তন দিবস হিসেবে পালিত হয়ে আসছে।,দিবসটি উপলক্ষে মঙ্গলবার ভোরে আওয়ামী লীগের কেন্দ্রীয় কার্যালয়, বঙ্গবন্ধু ভবনসহ সারাদেশে দলীয় কার্যালয়ে জাতীয় ও দলীয় পতাকা উত্তোলন করা হয়। পরে ধানমণ্ডিতে বঙ্গবন্ধুর প্রতিকৃতিতে শ্রদ্ধা নিবেদনের মধ্য দিয়ে শুরু হয় দিবসের কর্মসূচি।,সকাল সাড়ে ৮টার দিকে প্রধানমন্ত্রী শেখ হাসিনা ধানমণ্ডির ৩২ নম্বর সড়কে বঙ্গবন্ধুর প্রতিকৃতিতে ফুল দিয়ে শ্রদ্ধা জানান। পরে তিনি সেখানে মোনাজাতে অংশ নেন।,প্রধানমন্ত্রী হিসেবে শ্রদ্ধা নিবেদনের পর আওয়ামী লীগ প্রধান হিসেবে দলীয় নেতাদের সঙ্গে নিয়ে আবারও বঙ্গবন্ধুর প্রতিকৃতিতে ফুল দেন শেখ হাসিনা।,ছাত্রলীগ, যুবলীগ, যুব মহিলা লীগ, স্বেচ্ছাসেবক লীগসহ আওয়ামী লীগের সহযোগী সংগঠনের নেতাকর্মীরাও পরে শ্রদ্ধা নিবেদন করেন।,১৯৭১ সালের ২৫ মার্চ বঙ্গবন্ধুকে তার ধানমণ্ডির ৩২ নম্বর সড়কের বাসভবন থেকে পাকিস্তানি সেনারা আটক করে তৎকালীন পশ্চিম পাকিস্তানে নিয়ে যায়। ওই রাতেই বাংলাদেশের নিরস্ত্র মানুষের ওপর শুরু হয় বর্বর হামলা।,পাকিস্তানি বাহিনীর হাতে গ্রেপ্তার হওয়ার আগে স্বাধীনতার ঘোষণা দিয়ে যান বঙ্গবন্ধু। তার ডাকে বাঙালি ঝাঁপিয়ে পড়ে মুক্তি সংগ্রামে।,নয় মাসের রক্তক্ষয়ী যুদ্ধ শেষে ১৯৭১ সালের ১৬ ডিসেম্বর পাকিস্তানি বাহিনীর আত্মসমর্পণের মধ্য দিয়ে বিশ্ব মানচিত্রে স্বাধীন বাংলাদেশের অভ্যুদয় ঘটে।,মুক্তিযুদ্ধে বিজয়ের পর বিশ্ব জনমতের চাপে ১৯৭২ সালের ৮ জানুয়ারি বঙ্গবন্ধুকে মুক্তি দিতে বাধ্য হয় পাকিস্তান সরকার। মুক্তির পর তিনি লন্ডন যান। সেখান থেকে ১০ জানুয়ারি দিল্লি হয়ে পৌঁছান ঢাকায়।,লাখো জনতা সেদিন তাদের প্রিয় নেতাকে তেজগাঁও বিমানবন্দর থেকে খোলা ট্রাকে করে তৎকালীন রেসকোর্স ময়দানে (বর্তমানে সোহরাওয়ার্দী উদ্যান) নিয়ে যায়।,বঙ্গবন্ধু সেখানে সদ্য স্বাধীন জাতির উদ্দেশে ভাষণ দেন। প্রায় কুড়ি মিনিটের সেই আবেগঘন বক্তৃতায় তিনি বলেন, পশ্চিম পাকিস্তানে বন্দিদশায় তিনি ফাঁসিকাষ্ঠে যাওয়ার জন্য প্রস্তুত ছিলেন। কিন্তু তিনি জানতেন, বাঙালিকে কেউ ‘দাবায় রাখতে’ পারবে না।,“আমার বাংলাদেশ আজ স্বাধীন হয়েছে। আমার জীবনের সাধ আজ পূর্ণ হয়েছে। আমার বাংলার মানুষ আজ মুক্ত হয়েছে।”,শ্রদ্ধা নিবেদন শেষে আওয়ামী লীগের সাধারণ সম্পাদক ওবায়দুল কাদের সাংবাদিকদের বলেন, “পাকিস্তানি হানাদার বাহিনীর আত্মাসমর্পণের মধ্য দিয়ে আমরা বিজয় অর্জন করি। কিন্তু এই বিজয় পূর্ণতা পায়নি যতক্ষণ না পাকিস্তানের কারাগারে বন্দি বিজয়ের মহানায়ক শেখ মুজিব দেশে ফেরেন। তার অনুপস্থিতিতে বিজয় ছিল অসম্পূর্ণ। সেই অসম্পূর্ণ বিজয় পূর্ণতা পেয়েছিল আজকের ১০ জানুয়ারি ১৯৭২। ,""আজকের এই দিনের অঙ্গীকার, বঙ্গবন্ধুর স্বপ্ন একটি আদর্শ রাষ্ট্র। সেই আদর্শ রাষ্ট্র আমাদের অঙ্গীকার। সেই আদর্শ রাষ্ট্র আমরা প্রতিষ্ঠা করব। বঙ্গবন্ধু কন্যা শেখ হাসিনার নেতৃত্বে উন্নয়নের মহাসড়ক ধরে আমরা বঙ্গবন্ধুর স্বপ্নের সোনার বাংলা বির্নিমাণ করব। আজকের এই দিনে আমাদের শপথ, বঙ্গবন্ধুর স্বপ্নের সোনার বাংলা বির্নিমাণে ২০৪১ সালে উন্নত সমৃদ্ধ বাংলাদেশ, তথা স্মার্ট বাংলাদেশ গড়ার অঙ্গীকার।"",এক প্রশ্নের জবাবে ওবায়দুল কাদের বলেন, “আজকে শেখ হাসিনার নেতৃত্বে আওয়ামী লীগ অতীতের যে কোনো সময়ের চেয়ে অনেক ঐক্যবদ্ধ, অনেক শক্তিশালী। আমরা যে কোনো ধরনের ষড়যন্ত্র, যে কোনো ধরনের আন্দোলনের নামে সহিংসতার সমুচিত জবাব দিতে প্রস্তুত।"",Copyright © 2022, bdnews24",bn,2023-01-10 05:23:00+06:00
Bdnews24,‘দেবে যেতে থাকা’ জোশিমঠ শহর থেকে সরানো হল ৪ হাজার বাসিন্দাকে,world,https://bangla.bdnews24.com/world/8mvl0wlzfb,"ভারতের ‘দেবে যেতে থাকা’ হিমালয় অঞ্চলের ছোট শহর জোশিমঠ থেকে চার হাজার বাসিন্দাকে সরিয়ে নেওয়া হয়েছে।,সমুদ্র পৃষ্ঠ থেকে ৬১৫১ ফুট (১৮৭৪ মিটার) উচ্চতায় অবস্থিত উত্তরাখণ্ড রাজ্যের শহরটির ৪৫ হাজার ভবনের মধ্যে ৬৭০টিতে ফাটল দেখা দিয়েছে। এসব ভবনের মধ্যে মন্দির ও একটি রোপওয়েও আছে।,সবচেয়ে বেশি ক্ষতিগ্রস্ত ভবনগুলো ভেঙে ফেলা হবে বলে জানিয়েছেন কর্মকর্তারা। মঙ্গলবার থেকে ভাঙার কাজ শুরু হওয়ার কথা রয়েছে। ,ভূমি অবনমনের সম্ভাব্য বিপদের মাত্রা বিবেচনায় শহরটিকে তিনটি অংশে বিভক্ত করে ‘ডেঞ্জার’, ‘বাফার’ ও ‘পুরোপুরি নিরাপদ’ হিসেবে চিহ্নিত করা হয়েছে। ‘ডেঞ্জার’ অংশটি ৩৫০ মিটার প্রশস্ত বলে জানিয়েছেন কর্মকর্তারা। এখানে রাস্তা ও ফুটপাতে বড় বড় ফাটল তৈরি হয়েছে, দুটি হোটেল ভবন একে অপরের ওপর ঠেস দিয়ে আছে আর নলকূপ দিয়ে অনবরত পানি বের হচ্ছে যার কারণ পুরোপুরি পরিষ্কার নয় বলে জানিয়েছে বিবিসি।,ভারতীয় গণমাধ্যম এনডিটিভি জানিয়েছে, ‘দেবে যেতে থাকা’ শহরটিকে দুর্যোগ প্রবণ অঞ্চল হিসেবে ঘোষণা করে এর ভেতরে ও আশপাশের এলাকায় সব ধরনের নির্মাণ কাজ নিষিদ্ধ করা হয়েছে।   ,ভারতের স্বরাষ্ট্র মন্ত্রণালয়ের একজন ঊর্ধ্বতন কর্মকর্তা জানিয়েছেন, প্রায় চার হাজার মানুষকে নিরাপদ এলাকাগুলোতে সরিয়ে নেওয়া হয়েছে।,তিনি বলেন, “জোশিমঠের ৩০ শতাংশের মতো ক্ষতিগ্রস্ত হয়েছে বলে ধারণা পাওয়া গেছে। বিশেষজ্ঞ কমিটি একটি প্রতিবেদন তৈরি করছে আর তা প্রধানমন্ত্রীর দপ্তরে পেশ করা হবে।”,উত্তরাখণ্ডের মুখ্যমন্ত্রী পুষ্কর সিং ধামি সবাইকে দলবদ্ধ হয়ে কাজ করে শহরটিকে রক্ষা করার আবেদন জানিয়েছেন। ভারতের প্রধানমন্ত্রী নরেন্দ্র মোদী রাজ্য সরকারকে সব ধরনের সহায়তা দেওয়ার আশ্বাস দিয়েছেন।,জোশিমঠকে হিন্দু দেবতা বদ্রিনাথের ‘শীতকালীন আসন’ বলে বিবেচনা করা হয়। প্রতি শীতে বদ্রিনাথ শহরের প্রধান মন্দির থেকে বদ্রিনাথ দেবতার মূর্তি নিচে জোশিমঠ শহরের বাসুদেবা মন্দিরে নামিয়ে আনা হয়। শহরটি শিখদের পবিত্র মন্দির হেমকুণ্ড সাহিবে যাওয়ারও প্রধান পথ। ,উত্তরাখণ্ডের চামোলি জেলার এ শহরটি ‘গেটওয়ে অফ গাড়োয়াল’ নামেও পরিচিত। কিন্তু ধর্মীয় তীর্থযাত্রী ও পর্যটক, পর্বতারোহীদের প্রিয় এ গন্তব্যস্থলের বাসিন্দারা এখন আতঙ্কে দিন কাটাচ্ছেন।,২ জানুয়ারি ভোরে জোরালো একটি শব্দ শুনে স্থানীয় বাসিন্দা প্রকাশ ভোতিয়ালের (৫২) ঘুম ভেঙে যায়। তিনি লাইট জ্বালিয়ে তার নবনির্মিত দোতলা ভবন ঘুরে দেখে ১১টি ঘরের মধ্যে নয়টির দেয়ালে ফাটল দেখতে পান। তার আতঙ্কিত যৌথ পরিবারের ১১ সদস্য দ্রুত ওই দুটি ঘরে আশ্রয় নেয় যেখানে ফাটলগুলো সুতার মতো ক্ষিণ। তারপর থেকে তারা এই দুটি ঘরেই আছেন।  ,ভোতিয়াল বলেন, “আমরা অনেক রাত পর্যন্ত জেগে থাকি। ছোট একটি শব্দেও সবাই আতঙ্কিত হয়ে পড়ি। জরুরি কোনো পরিস্থিতিতে দ্রুত বের হয়ে যেতে হবে এমন প্রস্তুতি নিয়েই ঘুমাতে যাই আমরা।”,দিনমজুর দুর্গা প্রাসাদ সাকলানির (৫২) ছোট তিন রুমের বাড়িটির দেয়াল ও মেঝেতে ফাটল তৈরি হওয়ার পর কর্মকর্তারা তাদের যৌথ পরিবারের ১৪ সদস্যকে স্থানীয় একটি হোটেলে নিয়ে রাখেন,কিন্তু দিনের বেলা সাকলানিরা তাদের দেবে যেতে থাকা বাড়িটি দেখতে যান। সেখানে তারা খাবার রান্না করেন এবং উঠানে গরুগুলোকে খেতে দেন। ইতোমধ্যেই বাড়িটি দুই ফুট দেবে গেছে। দেয়ালগুলো কাঠের গুঁড়ি দিয়ে ঠেকা দিয়ে রেখেছেন তারা।,পরিবারটির সদস্য নেহা সাকলানি বলেন, “প্রতিদিন ফাটলগুলো বড় হচ্ছে আর আমাদের বাড়িটি চোখের সামনে ধীরে ধীরে ভেঙে পড়ছে, এটি দেখা অত্যন্ত কষ্টের।”,জোশিমঠের এ পরিস্থিতির জন্য বিশেষজ্ঞরা জলবিদ্যুৎ প্রকল্পসহ অপরিকল্পিত অবকাঠামো উন্নয়নকে দায়ী করেছেন। অনেক এর সঙ্গে ভারতের ন্যাশনাল থার্মাল পাওয়ার কর্পোরেশনের (এনটিপিসি) জলবিদ্যুৎ প্রকল্পের যোগ আছে বলে ইঙ্গিত দিয়েছেন। ,স্থানীয় বাসিন্দারা জানিয়েছেন, তারা এনটিপিসি প্রকল্পের সুড়ঙ্গগুলোর ভেতরে ঘটানো বিস্ফোরণগুলোর প্রভাব নিয়ে গত মাসে মুখ্যমন্ত্রীকে তিনবার চিঠি দিয়েছেন।,এ ধরনের একটি চিঠিতে বলা হয়েছে, শহর থেকে মাত্র কয়েক কিলোমিটার দূরে ওইসব বিস্ফোরণের কারণে ঘরবাড়ি ও রাস্তায় ফাটল দেখা দিতে শুরু করেছে।,কিন্তু এনটিপিসি তাদের প্রকল্প ও জোশিমঠের পরিস্থিতির মধ্যে কোনো সম্পর্ক থাকার কথা অস্বীকার করেছে। এক দাপ্তরিক বিবৃতিতে তারা বলেছে, এনটিপিসির সুড়ঙ্গ শহরটির নিচে দিয়ে যায়নি এবং এখন সেখানো কোনো বিস্ফোরণের কাজও করা হচ্ছে না।,Copyright © 2022, bdnews24",bn,2023-01-10 07:00:00+06:00
Bdnews24,,media_bn,https://bangla.bdnews24.com/media_bn/image/qfy8l0k3hg,"Copyright © 2022, bdnews24",bn,2023-01-10 07:23:00+06:00
Bdnews24,ধামরাইয়ে গ্যাস থেকে বিস্ফোরণ: মেয়ের পর মায়ের মৃত্যু,bangladesh,https://bangla.bdnews24.com/bangladesh/ykd5tqcltv,"ঢাকার ধামরাইয়ে রান্নাঘরে গ্যাস জমে বিস্ফোরণে শিশুকন্যার মৃত্যুর পর মাকেও বাঁচানো গেল না।,মঙ্গলবার ভোর ৬টার দিকে শেখ হাসিনা জাতীয় বার্ন ও প্লাস্টিক সার্জারি ইনস্টিটিউটে চিকিৎসাধীন অবস্থায় ২৫ বছর বয়সী জোসনা বেগমের মৃত্যু হয়।,তার স্বামীসহ তিনজন এখনও বার্ন ইনস্টিটিউটে চিকিৎসাধীন। জোসনার দুই বছরের মেয়ে মরিয়ম রোববার রাতে চিকিৎসাধীন অবস্থায় মারা যায়।,চিকিৎসকের বরাত দিয়ে ঢাকা মেডিকেল পুলিশ ফাঁড়ির পরিদর্শক মো. বাচ্চু মিয়া জানান, জোসনার শরীরের ৭০ শতাংশ দগ্ধ হয়েছিল।,জোসনা ও তার পোশাককর্মী স্বামী মনজুরুল ইসলাম ধামরাইয় উপজেলার কুমড়াইল এলাকার কবরস্থান সংলগ্ন একটি দোতলা বাড়ির নিচতলায় ভাড়া থাকতেন। শনিবার ভোরে জোসনা রান্না করতে গেলে গ্যাস সিলিন্ডার লিকেজ থেকে বিস্ফোরণ হয়। পরে আগুন ছড়িয়ে গিয়ে পরিবারের পাঁচজন দগ্ধ হন।,তাদের মধ্যে মনজুরুল (৩২), তার ভাগ্নি সাদিয়া আক্তার (১৮) এবং জোসনার বড় বোন হোসনে আরা (২৮) এখনও হাসপাতালে চিকিৎসাধীন।,মনজুরুলের শরীরের ৩৩ শতাংশ, সাদিয়ার ৭৫ শতাংশ এবং হোসনে আরার ২৫ শতাংশ পুড়ে গেছে বলে চিকিৎসকরা জানিয়েছেন।,Copyright © 2022, bdnews24",bn,2023-01-10 07:10:00+06:00
Bdnews24,শাহজালাল বিশ্ববিদ্যালয়ের শিক্ষক সমিতির নির্বাচন ১৮ জানুয়ারি,samagrabangladesh,https://bangla.bdnews24.com/samagrabangladesh/h7wqto466w,"শাহজালাল বিশ্ববিদ্যালয় শিক্ষক সমিতির নির্বাচন আগামী ১৮ জানুয়ারি অনুষ্ঠিত হবে।,সোমবার রাতে নির্বাচন কমিশনার ও সমিতির বর্তমান কোষাধ্যক্ষ অধ্যাপক এম ফরহাদ হাওলাদার জানান, গত ৪ জানুয়ারি তফসিল ঘোষণা করা হয়েছে।,তফসিল অনুযায়ী, ১০ জানুয়ারি বিকাল ৩টা পর্যন্ত প্রার্থীরা মনোনয়ন দাখিল করতে পারবেন। ওই দিন বিকাল ৪টা পর্যন্ত মনোনয়নপত্র বাছাই করা হবে। পরদিন দুপুর ২টায় প্রাথমিক প্রার্থী তালিকা প্রকাশ করা হবে।,মনোনয়ন প্রত্যাহারের সুযোগ থাকবে ১২ জানুয়ারি দুপুর ১২টা পর্যন্ত; বিকাল ৪টায় চূড়ান্ত প্রার্থী তালিকা ঘোষণা করা হবে।,নির্বাচন কমিশনার ফরহাদ বলেন, চূড়ান্ত ভোটার তালিকা অনুযায়ী ৫৬০ জন ভোটার (শিক্ষক) রয়েছেন। এর মধ্যে ৪২৪ জন বিশ্ববিদ্যালয়ে কর্মরত আছেন; বাকি ১৩৬ শিক্ষক ছুটিতে গেছেন।,এবারের নির্বাচনে প্রিসাইডিং অফিসারের দায়িত্ব পালন করবেন রসায়ন বিভাগের অধ্যাপক মো. মিজানুর রহমান, গণিত বিভাগের অধ্যাপক মো. মাহবুবুর রশিদ, ইন্ডাস্ট্রিয়াল প্রোডাকশন অ্যান্ড ইঞ্জিনিয়ারিং (আইপিই) বিভাগের অধ্যাপক এবিএম আবদুল মালেক, ব্যবসায় প্রশাসন বিভাগের অধ্যাপক মোহম্মদ শহিদুল হক এবং ইন্ডাস্ট্রিয়াল প্রোডাকশন অ্যান্ড ইঞ্জিনিয়ারিং (আইপিই) বিভাগের অধ্যাপক আহমদ সায়েম।,Copyright © 2022, bdnews24",bn,2023-01-10 07:41:00+06:00
Bdnews24,‘ফারাজ’ এর মুক্তিতে ‘শনিবার বিকেল’ নিয়ে ফারুকীর হতাশা,glitz,https://bangla.bdnews24.com/glitz/c4m5lvhs77,"Copyright © 2022, bdnews24",bn,2023-01-10 07:51:00+06:00
Bdnews24,"বাগেরহাটে আওয়ামী লীগ নেতার বাড়িতে ডাকাতি, স্বর্ণ ও টাকা লুট",samagrabangladesh,https://bangla.bdnews24.com/samagrabangladesh/6eygtv9jzl,"বাগেরহাটের কচুয়ায় স্থানীয় দুই আওয়ামী লীগ নেতার বাড়িতে ডাকাতির ঘটনা ঘটেছে। এ সময় বাড়ির সদস্যদের অস্ত্রের মুখে জিম্মি করে টাকা ও স্বর্ণালংকার লুট করেছে ডাকাতরা।,কচুয়া থানার ওসি মো. রবিউল ইসলাম জানান, উপজেলার সদর ইউনিয়নের হাজরাখালী গ্রামের গোলাম সুকরানা রব্বানী ওরফে আজাদ বালি  ও  তার ছোট ভাই সুলতান আলমের বাড়িতে সোমবার গভীর রাতে এ ডাকাতির ঘটনা ঘটে।,মঙ্গলবার সকালে বাগেরহাটের অতিরিক্ত পুলিশ সুপার (সদর সার্কেল) মাহমুদুল হাসান ঘটনাস্থল পরিদর্শন করেছেন। তবে ডাকাতির সঙ্গে জড়িত কাউকে এখনও গ্রেপ্তার করতে পারেনি পুলিশ।,গোলাম সুকরানা রব্বানী ওরফে আজাদ বালি কচুয়া উপজেলা আওয়ামী লীগের শিক্ষা ও মানব সম্পদ বিষয়ক সম্পাদক। আর তার ছোট ভাই সুলতান আলম ইউনিয়ন আওয়ামী লীগের ত্রাণ ও দুর্যোগ বিষয়ক সম্পাদক। তারা দুই ভাই স্থানীয় সরকার প্রকৌশল এবং সড়ক ও জনপথ বিভাগের ঠিকাদার।,সুলতান আলম ওরফে আলম বালি বিডিনিউজ টোয়েন্টিফোর ডটকমকে বলেন, “সোমবার রাত ২টা ৫ মিনিটে মুখোশধারী সশস্ত্র সাতজনের একটি ডাকাত দল আমার একতলা বাড়ির গ্রিল কেটে প্রবেশ করে। তারা আমার ঘরে ঢুকে আমার নাম ধরে ঘুম থেকে ডেকে তোলে। ডাকাতরা অস্ত্রের ভয় দেখিয়ে ওড়না ও গামছা দিয়ে আমাকে, আমার স্ত্রী ও দুই ছেলে মেয়ের হাত পা বেঁধে ফেলে।,“পরে তারা আলমারির চাবি নিয়ে নগদ ১১ লাখ টাকা ও ১২ ভরি সোনার গয়না ও তিনটা মোবাইল ফোনসেট নিয়ে পাশে থাকা আমার বড় ভাইয়ের ঘরে যায়। সেখানে একইভাবে বড় ভাই, তার স্ত্রী ও ছেলেদের অস্ত্রের মুখে জিম্মি করে নগদ ৫০ হাজার টাকা ও ৩০ ভরি স্বর্ণের গহনা লুট করে পালিয়ে যায়।”,ডাকাতরা চলে যাওয়ার পরপরই ঘটনাটি পুলিশকে জানানো হলে রাতেই তারা ঘটনাস্থল পরিদর্শন করে বলে তিনি জানান। ,এ আওয়ামী লীগ নেতা আরও বলেন, “আমরা দুইভাই ঠিকাদারী করি। শ্রমিকদের বেতন দেওয়ার জন্য সব সময় বাড়িতে কমবেশি টাকা রাখতে হয়।,“ডাকাত দল আমাদের বিষয়ে খোঁজ খবর রাখে। তা না হলে তারা আমার ঘরে ঢুকে নাম ধরে ডাকবে কেন? নাম ধরে ডাকায় আমি অবাক হয়েছি।“,ওসি রবিউল বলেন, ডাকাতদের শনাক্ত করতে পুলিশের একাধিক দল তদন্ত শুরু করেছে। এ ঘটনায় মামলা দায়েরের প্রক্রিয়া চলছে।,Copyright © 2022, bdnews24",bn,2023-01-10 07:19:00+06:00
Bdnews24,বাংলাদেশে ডাবল সেঞ্চুরি করে পরের ম্যাচেই একাদশে নেই কিষান,cricket,https://bangla.bdnews24.com/cricket/00sdu7zujm,"গত ম্যাচে বাংলাদেশের বিপক্ষে ওয়ানডে সিরিজের শেষ ম্যাচে সংবাদ সম্মেলনের ওই প্রশ্নে মিশে থাকা অনিশ্চয়তা এখন রূপ নিয়েছে বাস্তবে। ডাবল সেঞ্চুরি করার ঠিক পরের ম্যাচেই একাদশে জায়গা নেই কিষানের। শ্রীলঙ্কার বিপক্ষে প্রথম ওয়ানডেতে রোহিত শর্মার সঙ্গে ইনিংস সূচনার দায়িত্বে শুবমান গিল। ,ঠিক এক মাস আগে গত ১০ ডিসেম্বরে বাংলাদেশের বিপক্ষে ওয়ানডে সিরিজের তৃতীয় ম্যাচে ২১০ রানের ইনিংস খেলেন কিষান। স্রেফ ১২৬ বলে ডাবল সেঞ্চুরি ছুঁয়ে গড়েন বিশ্ব রেকর্ড। এক মাসের ব্যবধানে একাদশেও জায়গা হলো না তার।,চোট কাটিয়ে অধিনায়ক রোহিত ফেরায় একাদশে একটি পরিবর্তন ছিল অবশ্যম্ভাবী। ওপেনিংয়ের অন্য পজিশনে কিষানের লড়াই ছিল গিলের সঙ্গে। তবে সামগ্রিক পারফরম্যান্স বিবেচনায় কিষানের চেয়ে গিলকেই এগিয়ে রাখছে ভারতীয় দল।,শ্রীলঙ্কার বিপক্ষে ওয়ানডে সিরিজ শুরুর আগের দিন সংবাদ সম্মেলনে কিষানের বদলে গিলকে খেলানোর সিদ্ধান্ত স্পষ্ট করে দেন ভারতের অধিনায়ক।,“দুই ওপেনারই খুব ভালো করেছে। তবে দুজন যে অবস্থার মধ্যে গিয়েছে, গিলকে একটা লম্বা সময় সুযোগ দেওয়া উচিত। কারণ সে গত কয়েক ম্যাচে অনেক রান করেছে। ইশানও রান করেছে। তার কৃতিত্ব ছিনিয়ে নিচ্ছি না। আমাদের হয়ে দারুণ খেলেছে। একটি ডাবল সেঞ্চুরি করেছে। আমি জানি, ডাবল সেঞ্চুরি করা কতটা কঠিন। এটি দারুণ অর্জন।”,“তবে এর আগের সময়ে যে ভালো করেছে তার প্রতি ন্যায় বিচার করতে হলে, কোনো সিদ্ধান্ত নেওয়ার আগে ওই ক্রিকেটারকে যথেষ্ট সুযোগ দিতে হবে। এটি দুর্ভাগ্যজনক আমরা ইশানকে খেলাতে পারব না। তবে গত ৮-৯ মাসে যা হয়েছে এবং ওয়ানডেতে সে যা করেছে, আমার মতে গিল এই সুযোগের দাবিদার। ইশানকেও বাদ দিয়ে দিচ্ছি না। সে আমাদের সঙ্গেই থাকবে। দেখা যাক সামনে কী হয়।”,দলে ফেরার পর গত বছর ওয়ানডেতে ভারতের সর্বোচ্চ রান সংগ্রাহক ছিলেন গিল। ২০২২ সালে ১২ ওয়ানডেতে ৭০.৮৮ গড়ে ৬৩৮ রান করেছেন ডানহাতি ওপেনার। আর ডাবল সেঞ্চুরির বাইরে ক্যারিয়ারের বাকি ৮ ইনিংসে স্রেফ ৩৩.৩৭ গড়ে ২৬৭ রান করেছেন কিষান।,২০১৭ সালে কিষানের মতোই ভাগ্যবরণ করতে হয়েছিল ভারতের আরেক ব্যাটসম্যান করুন নায়ারকে। ২০১৬ সালের ডিসেম্বরে ভারতের দ্বিতীয় ক্রিকেটার হিসেবে টেস্টে ট্রিপল সেঞ্চুরি করেছিলেন নায়ার। কিন্তু পরের ম্যাচে একাদশে নিয়মিত তারকা আজিঙ্কা রাহানে দলে ফিরলে জায়গা হারান ডানহাতি এই ব্যাটসম্যান। ,Copyright © 2022, bdnews24",bn,2023-01-10 07:56:00+06:00
Bdnews24,পেগাসাসের বিরুদ্ধে মামলা চলবে: যুক্তরাষ্ট্রের সুপ্রিম কোর্ট,tech,https://bangla.bdnews24.com/tech/5vp2mzczj5,"ইসরাইলের এনএসও গ্রুপের তৈরি ‘পেগাসাস স্পাইওয়্যারের’ বিরুদ্ধে মেটা মালিকানাধীন মেসেজিং সেবা হোয়াটসঅ্যাপকে মামলার অনুমোদন দিয়েছে মার্কিন যুক্তরাষ্ট্রের সুপ্রিম কোর্ট।,হোয়াটসঅ্যাপের অভিযোগ, মেসেজিং সেবায় থাকা এক বাগের সুযোগ নিয়ে স্পাইওয়্যারটি বিভিন্ন সাংবাদিক, মানবাধিকার কর্মী ও ভিন্নমতাবলম্বীসহ সর্বমোট এক হাজার চারশ ব্যক্তির ওপর নজরদারি করেছে।,দেশটির নিম্ন আদালতের রায়ে এনএসও’র বিরুদ্ধে বিচারকাজ অব্যাহত রাখতে বললেও সফটওয়্যার কোম্পানিটি এর বিপরীতে আপিল করে। তবে, বিচারকরা সেটি নাকচ করে দেন।,এনএসও’র যুক্তি, তারা এইসব মামলার আওতাধীন নয়। কারণ, ‘পেগাসাস’ সফটওয়্যার ইনস্টলের সময় তারা বিভিন্ন বিদেশী সরকারের এজেন্ট হিসাবে কাজ করছিল।,এনএসও’র আপিল নাকচ করতে বিচারকদের অনুরোধ জানিয়েছে যুক্তরাষ্ট্রের প্রেসিডেন্ট জো বাইডেনের প্রশাসন। এর কারণ হিসেবে তারা বলছেন, মার্কিন প্রশাসন এর আগে কখনওই বিদেশী রাষ্ট্রের এজেন্ট হিসাবে কাজ করার কারণে কাউকে মামলা থেকে ছাড় দেয়নি।,আদালতে এনএসও’র ‘ভিত্তিহীন’ আপিল নাকচ করার সিদ্ধান্তকে এক বিবৃতির মাধ্যমে স্বাগত জানিয়েছে হোয়াটসআপ ও ফেইসবুকের মালিক কোম্পানি মেটা।,“বিভিন্ন মানবাধিকার কর্মী, সাংবাদিক ও সরকারী কর্মকর্তাদের লক্ষ্যবস্তু বানিয়ে এনএসও’র স্পাইওয়্যারটি সাইবার আক্রমণ চালিয়েছে।” --বলেছে মেটা।,“আমাদের বিশ্বাস, তাদের কার্যক্রম যুক্তরাষ্ট্রের আইন পরিপন্থী। আর এমন বেআইনি কার্যক্রমের জন্য তাদের আইনের আওতায় আনা উচিৎ।”,এই প্রসঙ্গে রয়টার্স এনএসও’র এক আইনজীবির মন্তব্য জানতে চাইলে তাৎক্ষণিক কোনো জবাব মেলেনি।,২০১৯ সালে এনএসও’র বিরুদ্ধে নিষেধাজ্ঞা ও ক্ষতিপূরণ চেয়ে মামলা করেছিল হোয়াটসঅ্যাপ। এর ছয় মাস আগে সেবাটির অনুমতি ছাড়াই ভুক্তভোগীদের ডিভাইসে পেগাসাস ইনস্টলের লক্ষ্যে এর বিভিন্ন সার্ভারে প্রবেশের অভিযোগ ওঠে সফটওয়্যারটির বিরুদ্ধে।,এর বিপরীতে এনএসও যুক্তি দেখিয়েছে, বিভিন্ন আইন প্রয়োগকারী ও গোয়েন্দা সংস্থার অপরাধ তদন্তে ও জাতীয় নিরাপত্তা সুরক্ষায় সাহায্য করে পেগাসাস। আর বিভিন্ন জঙ্গি, শিশু নিপীড়ক ও ভয়ঙ্কর অপরাধী শনাক্তের উদ্দেশ্যে এই প্রযুক্তি তৈরি হয়েছে।,তবে, এক কুখ্যাত ঘটনার তথ্য মিলেছে ইস্তানবুলে অবস্থিত সৌদি দূতাবাসে ওয়াশিংটন পোস্টের সাংবাদিক জামাল খাশুগজি হত্যাকাণ্ডে। ওই ঘটনার কয়েক দিন আগেই খাশুগজির ঘনিষ্ট লোকজনকে শিকার বানানোর লক্ষ্যে সৌদি সরকারের বিরুদ্ধে স্পাইওয়্যারটি ব্যবহারের অভিযোগ ওঠে।,২০২০ সালেও এনএসও’র এক আপিল নাকচ করে আদালত। সে সময় ‘আচরণগত কারণে দায়মুক্তি’ পেতে আপিল করেছিল কোম্পানিটি। এই আইন সাধারণত বিদেশী কর্মকর্তাদের দাপ্তরিক কার্যক্রম সুরক্ষার বিষয়টি নিশ্চিত করে।,২০২১ সালে ওই রায় বহাল রাখার পাশাপাশি একে ‘সহজ মামলা’ হিসেবে আখ্যা দেয় স্যান ফ্রানসিসকো ভিত্তিক নবম ‘ইউএস সার্কিট কোর্ট অফ আপিলস’। ‘ফরেন সভরেইন ইমিউনিটিস ফেডারেল অ্যাক্ট (এফএসআইএ)’ -এর দায়মুক্তি সুবিধা পায়নি এনএসও।,হোয়াটসঅ্যাপের আইনজীবিরা বলেন, এনএসও’র মতো ব্যক্তিমালিকানাধীন বিভিন্ন প্রতিষ্ঠান স্পষ্টতই বিদেশী সার্বভৌম দায়মুক্তি পাওয়ার ‘অযোগ্য’।,নভেম্বরের এক ফাইলিংয়ে বাইডেন প্রশাসন বলেছে, নবম সার্কিট সঠিক রায়ই দিয়েছে। ‘এফএসআইএ’ এনএসও-কে কোনো ধরনের দায়মুক্তির পূর্বাভাস দেয় না।,আদালতে জমা দেওয়া কাগজপত্রের তথ্য অনুযায়ী, পেগাসাস ট্র্যাকিং সফটওয়্যার ব্যবহার করে এক হাজার চারশ হোয়াটসঅ্যাপ ব্যবহারকারীর অ্যাকাউন্টে প্রবেশ করা হয়েছে। এর মাধ্যমে, তারা গোপনে ব্যবহারকারীর স্মার্টফোনকে একটি নজরদারির ডিভাইস হিসেবে ব্যবহার করেছে।,২০২১ সালে প্যারিস-ভিত্তিক সাংবাদিকদের অলাভজনক সংগঠন ‘ফরবিডেন স্টোরিজ’ নেতৃত্বাধীন ১৭টি গণমাধ্যম সংস্থার অনুসন্ধানী প্রতিবেদনে উঠে আসে, বৈশ্বিকভাবে বিভিন্ন সাংবাদিক, সরকারী কর্মকর্তা ও মানবাধিকার কর্মীর স্মার্টফোন সফলভাবে হ্যাকিংয়ে স্পাইওয়্যারটি ব্যবহৃত হয়েছে। ,একই বছরের নভেম্বরে এনএসও ও ইসরাইলের আরেক স্পাইওয়্যার কোম্পানি ‘কানডিরু’র বিরুদ্ধে বিভিন্ন সাংবাদিক, অধিকারকর্মী ও অন্যান্য ব্যক্তিকে ‘শিকার বানানোর’ অভিযোগে কোম্পানি দুটোকে কালো তালিকাভুক্ত করেছে যুক্তরাষ্ট্র।,এদিকে, আইফোন নির্মাতা অ্যাপলও নিজস্ব সেবার বিভিন্ন নীতিমালা ভঙ্গের অভিযোগ তুলে এনএসও’র বিরুদ্ধে মামলা করেছে।,Copyright © 2022, bdnews24",bn,2023-01-10 08:25:00+06:00
Bdnews24,আন্তর্জাতিক ফুটবলকে লরিসের বিদায়,sport,https://bangla.bdnews24.com/sport/vvp36a6e5u,"২০০৮ সালে ফ্রান্সের হয়ে অভিষেক হয় লরিসের। দেশের হয়ে সবচেয়ে বেশি ১৪৫ ম্যাচ খেলার রেকর্ড তার। সবচেয়ে বেশি ১২১ ম্যাচে ফ্রান্সকে নেতৃত্ব দেওয়ার রেকর্ডও ৩৬ বছর বয়সী এই গোলরক্ষকের।,২০১২, ২০১৬ ও ২০২০ ইউরোতে খেলেছেন। অংশ নিয়েছেন ২০১০, ২০১৪, ২০১৮ ও ২০২২ বিশ্বকাপে।,ইংলিশ প্রিমিয়ার লিগের দল টটেনহ্যাম হটস্পার গোলরক্ষক লরিসের নেতৃত্বে ২০১৮ সালে রাশিয়ায় বিশ্বকাপ জেতে ফ্রান্স। কাতারে গত মাসে শিরোপা ধরের রাখার অভিযানে ফাইনালে আর্জেন্টিনার বিপক্ষে টাইব্রেকারে ৪-৩ গোলে হেরে যায় তার দল।,ফরাসি ক্রীড়া পত্রিকা লেকিপেকে দেওয়া এক সাক্ষাৎকারে সোমবার লরিস বলেন, বুঝতে পারছেন লাগাম অন্যদের হাতে তুলে দেওয়ার সময় এসে গেছে।,“এমন একটা সময় আসবে যখন আপনি জানবেন, কীভাবে লাগাম হাত বদল করতে হয়। আমি সব সময়ই বলে এসেছি, ফ্রান্স দল কারো একার নয়। আর এটা আমাদের সবার নিশ্চিত করতে হবে, সবার আগে আমার।”,“আমি মনে করি, এই দল এগিয়ে যেতে প্রস্তুত। আমাদের একজন গোলরক্ষক (মাইক মিয়াঁ) আছে, যে প্রস্তুত। পড়তি সময়ের জন্য অপেক্ষা করার চেয়ে আমি চূড়ায় থেকেই বিদায় নিতে চাই। এছাড়াও পরিবারেরও একটা চাওয়া আছে। আমি মনে করি স্ত্রী ও সন্তানদের সঙ্গে আমার আরও বেশি সময় কাটানো উচিত।”,ফ্রান্সের হয়ে ২০২১ নেশন্স লিগ জেতেন লরিস। খেলেন ২০১৬ ইউরোর ফাইনালে।,দিদিয়ে দেশম মনে করেন, নিজের সেরা অবস্থানে থাকার সময়েই অবসর নিলেন লরিস। অভিজ্ঞ এই গোলরক্ষকের সিদ্ধান্তকে সবার সম্মান করা উচিত বলে মনে করেন ফ্রান্সের কোচ।,“ফ্রান্স দলের অসাধারণ একজন সেবক বিদায় নিল। আমি তার অসাধারণ ক্যারিয়ারের প্রতি শ্রদ্ধা জানাতে চাই।”,“নিজের প্রতিভা ও পেশাদারিত্বের জন্য যেসব রেকর্ড সে ভেঙেছে, আমাদের সেরা সব জয়ে যে অপরিহার্য ভূমিকা সে পালন করেছে… এর বাইরেও উগো একজন অসাধারণ মানুষ। তার কোচ হওয়াটা আমার জন্য আনন্দের ও গর্বের। উগোর প্রতি আমার শ্রদ্ধা ও কৃতজ্ঞতা। তার জীবন সুখের হোক।”,২০১২ সাল থেকে টটেনহ্যামে খেলছেন লরিস। প্রিমিয়ার লিগের দলটির অধিনায়কও তিনি। এ ছাড়া লিগ ওয়ানের দল অলিম্পিক লিওঁ ও নিসের হয়েও খেলেছেন লরিস।,Copyright © 2022, bdnews24",bn,2023-01-10 08:24:00+06:00
Bdnews24,টাঙ্গাইলে ২ ট্রাকের সংঘর্ষে এক চালক নিহত,samagrabangladesh,https://bangla.bdnews24.com/samagrabangladesh/9i7hl5dxo8,"টাঙ্গাইলের ঘাটাইল উপজেলায় দুই ট্রাকের সংঘর্ষে এক চালকের প্রাণ গেছে। আহত হয়েছেন আরও চারজন।,মঙ্গলবার সকালে উপজেলার হরিপুর প্রাইমারি স্কুলের সামনে টাঙ্গাইল-ময়মনসিংহ সড়কে এ দুর্ঘটনা ঘটে বলে ঘাটাইল থানার এসআই সাজ্জাদ হোসেন জানান।,নিহত ট্রাক চালক আব্দুল জলিল (৩৫) শেরপুর জেলার নালিতাবাড়ী উপজেলার বনগাঁও হতিপাড়া গ্রামে আজবার আলীর ছেলে।,আহতদের উদ্ধার করে উপজেলা স্বাস্থ্য কমপ্লেক্সে ভর্তি করা হয়েছে বলে পুলিশ জানায়।,স্থানীয়দের বরাতে এসআই বলেন, সকালে টাঙ্গাইল থেকে ময়মনসিংহগামী সিমেন্ট বোঝাই একটি ট্রাকের সঙ্গে বিপরীত দিক থেকে আসা বালুবোঝাই টাকের মুখোমুখি সংঘর্ষ হয়।,“এতে ঘটনাস্থলেই সিমেন্ট ভর্তি ট্রাকের চালক নিহত হন।”,নিহতের লাশ উদ্ধার করে আপাতত থানায় রাখা হয়েছে। আইনি প্রক্রিয়া শেষে তা স্বজনদের কাছে হস্তান্তর করা হবে বলে জানান সাজ্জাদ।,Copyright © 2022, bdnews24",bn,2023-01-10 05:36:00+06:00
Bdnews24,ট্রেনিং স্কুলে ফায়ারিং অনুশীলনে ৩ পুলিশ আহত,ctg,https://bangla.bdnews24.com/ctg/6qcg02fep4,"রাঙামাটির বেতবুনিয়া পুলিশ ট্রেনিং স্কুলে ফায়ারিং অনুশীলনের সময় তিন পুলিশ সদস্য আহত হয়েছেন।,মঙ্গলবার বার্ষিক ফায়ারিং অনুশীলনের সময় চট্টগ্রাম নগর পুলিশের ওই তিন সদস্য আহত হন বলে জানান অতিরিক্ত উপ-কমিশনার (মিডিয়া) স্পিনা রানী প্রামাণিক।,কীভাবে তারা আহত হলেন জানতে চাইলে অতিরিক্ত উপ-কমিশনান স্পিনা রানী বিডিনিউজ টোয়েন্টিফোর ডটকমকে বলেন, “ট্রেনিং স্কুলে বার্ষিক ফায়ারিং অনুশীলন চলছিল। এসময় ফায়ারিং স্কোয়াডে নার্গিস আক্তার নামে একজন কনস্টেবল অসুস্থ হয়ে পড়ে যান। তখন মিস ফায়ারে অপর তিন জন আহত হন।”,আহতরা হলেন- কনস্টেবল মিনু আরা, অভি বড়ুয়া ও সুমন। তাদের মধ্যে মিনু আরা সিএমপির আকবর শাহ থানায় এবং অভি ও সুমন বাকলিয়া থানায় কর্মরত।,তাদের চট্টগ্রাম মেডিকেল কলেজ হাসপাতালের ২৪ নম্বর ওয়ার্ডে ভর্তি করা হয়েছে বলে পাঁচলাইশ থানার পরিদর্শক (তদন্ত) সাদেকুর রহমান জানিয়েছেন। ,Copyright © 2022, bdnews24",bn,2023-01-10 09:08:00+06:00
Bdnews24,"হারাম পয়সা জীবনে খাইনি, আমাকে অনুরোধ করে রাখা হয়েছে: ওয়াসার এমডি",bangladesh,https://bangla.bdnews24.com/bangladesh/zsl8wuwf7a,"উচ্চ আদালত তদন্তের আদেশ দেওয়ার পরদিন সাংবাদিকদের সামনে এলেন ঢাকা ওয়াসার ব্যবস্থাপনা পরিচালক তাকসিম এ খান; বললেন, যুক্তরাষ্ট্রে তার ১৪টি বাড়ির যে খবর পত্রিকায় বেরিয়েছে, সেটা ‘সর্বৈব মিথ্যা’।,“যে ১৪টি বাড়ির কথা বলা হয়েছে, তার মধ্যে পাঁচটি বাড়িতে আমার পরিবার সেখানে বিভিন্ন সময় ভাড়া থেকেছেন। আর একটি বাড়ি আমার স্ত্রীর নামে। আমি, আমার স্ত্রী, সন্তান সবাই যুক্তরাষ্ট্রের নাগরিক।”,দুর্নীতি দমন কমিশনের (দুদক) তদন্ত নিয়ে ওয়াসার এমডির ভাষ্য, “ঢাকা ওয়াসার ভালো কাজ দেখে যাদের ক্ষতি হয়, তারাই এমন অভিযোগ করেন। আমি জীবনে হারাম পয়সা খাইনি। খাবো না। ঢাকা ওয়াসার এমডি পদের চাকরি ছেড়ে দিতে চেয়েছি বহুবার। আমাকে অনুরোধ করে রাখা হয়েছে।”,মঙ্গলবার কারওয়ান বাজার ওয়াসা ভবনে সংবাদ সম্মেলন ডেকে নিজের অবস্থান তুলে ধরেন দুদকের তদন্তের মুখে থাকা তাকসিম এ খান, যিনি ওয়াসার এমডি পদে আছেন ১৪ বছর ধরে। ব্যাপক সমালোচনা থাকলেও দফায় দফায় তার মেয়াদ বাড়িয়েছে সরকার। ,দুর্নীতি দমন কমিশন গতবছরই তাকসিম এ খানসহ ওয়াসার কর্তাব্যক্তিদের বিরুদ্ধে ‘অনিয়ম, দুর্নীতি ও নিয়োগ বাণিজ্যের’ অভিযোগ নিয়ে অনুসন্ধান শুরু করে।,বাংলাদেশ ফাইন্যান্সিয়াল ইন্টেলিজেন্স ইউনিটও (বিএফআইইউ) গত ২৫ অগাস্ট তাকসিম এ খানের সব ধরনের ব্যাংক হিসাব তলব করে চিঠি দেয়।,এর মধ্যেই দৈনিক সমকালে গত সোমবার একটি প্রতিবেদন প্রকাশ করে, যার শিরোনাম ছিল ‘ওয়াসার তাকসিমের যুক্তরাষ্ট্রে ১৪ বাড়ি!’ শিরোনামে একটি প্রতিবেদন প্রকাশ হওয়ার পরিপ্রেক্ষিতে হাইকোর্ট এ নির্দেশ দিয়েছে।,দুদকের আইনজীবী খুরশীদ আলম খান প্রতিবেদনটি হাই কোর্টের নজরে আনলে বিচারপতি নজরুল ইসলাম তালুকদার ও বিচারপতি খিজির হায়াতের বেঞ্চ সোমবার তদন্তের আদেশ দেয়।,তাকসিম যুক্তরাষ্ট্রে দুর্নীতি করে বাড়ি করেছেন কি না, সে বিষয়ে অনুসন্ধান করে ১৫ দিনের মধ্যে প্রতিবেদন জমা দিতে বলা হয় ওই আদেশে।,তাকসিম এ খান সংবাদ সম্মেলনে বলেন, তার স্ত্রী যুক্তরাষ্ট্রে সরকারি চাকরি করেন। ১৯৯৫ সাল থেকে তার পরিবারের সদস্যরা যুক্তরাষ্ট্রের নাগরিক। বাড়ি ও অর্থনৈতিক লেনদেন নিয়ে আন্তর্জাতিক গোয়েন্দা সংস্থা তদন্ত করছে বলে যে খবর গণমাধ্যমে এসেছে, সেটা ‘স্টান্টবাজি’।,“আমার স্ত্রী-সন্তান সেখানে সুপ্রতিষ্ঠিত, তাই সেখানে একটি বাড়ি কেনায় খুব অসুবিধার কিছু নেই। আমার স্ত্রীর নামে ওই একটা বাড়ি আছে। সেটাকে বাড়ি বলা যাবে না, এটা একটা অ্যাপার্টমেন্ট।… বিভিন্ন সময় আমাকে নিয়ে এমন নানান রিপোর্ট এসেছে। কিন্তু এগুলো সব মিথ্যা, তা ইতোমধ্যে প্রমাণিত হয়েছে। কাজেই এগুলো পুরোটাই অসত্য ও উদ্দেশ্যপ্রণোদিত। যারা ওয়াসা থেকে অনৈতিক সুবিধা পায়নি, বা পাচ্ছে না, তারাই মূলত এসব করিয়ে থাকে।”,দুর্নীতির অভিযোগ অস্বীকার করে তাকসিম বলেন, “আমি সেখান (যুক্তরাষ্ট্র) থেকেই ওয়াসায় চাকরি করতে এসেছি। এমন নয় যে এখানে চাকরি করে আমার সম্পদ ওখানে গড়েছি। আমার স্ত্রী সেখানে সরকারি চাকরি করে। আমার সন্তানও সেখানে খুব ভালোমানের চাকরি করে। আমি যে ইনকাম করি, তা থেকে ওদেরকে কিছুই দিতে হয় না। তারা ওখানে অনেক ভালো আছে; যে কারণে আমার স্ত্রীর নামে একটি অ্যাপার্টমেন্ট থাকা অস্বাভাবিক কিছু না। তবে রিপোর্টে যে ১৪টি বাড়ির কথা বলা হয়েছে তা পুরোপুরি অসত্য।,“এরমধ্যে ৫টি বাসার যে ঠিকানা দেওয়া হয়েছে সেগুলোতে আমার পরিবার বিভিন্ন সময় ভাড়া থেকেছে। কিন্তু মিথ্যা একটি রিপোর্ট প্রকাশ করে দেওয়া হলো। আমার ছেলেও একসময় সেখানে একটি বাড়ি ভাড়া নিয়েছিল, কিন্তু তা অনেক আগেই ছেড়ে দিয়েছে। সেখানে অভিভাবক হিসেবে আমার নাম আছে। এই নামগুলো ইন্টারনেট থেকে নিয়ে তার বিরুদ্ধে এই প্রতিবেদন করা হয়েছে।”,সমকালের ওই প্রতিবেদনে বলা হয়, “সব বাড়ির দাম টাকার অঙ্কে হাজার কোটি ছাড়াবে। দেশ থেকে অর্থ পাচার করে তিনি এসব বাড়ির মালিক হয়েছেন বলে অভিযোগ উঠেছে। বাড়ি কেনার অর্থের উৎস ও লেনদেন প্রক্রিয়ার তথ্য তালাশে নেমেছে ইন্টারপোলসহ একাধিক গোয়েন্দা সংস্থা। বিপুল পরিমাণ অর্থে একের পর এক বাড়ি কেনার ঘটনায় দেশটির গোয়েন্দা তালিকায় সন্দেহভাজন হিসেবে তাকসিমের নাম অন্তর্ভুক্ত করা হয়েছে।”,এ বিষয়ে তাসকিমের ভাষ্য, “একটা বিল্ডিংয়ে ১০-১৫টা অ্যাপার্টমেন্ট থাকে। সে অ্যাপার্টমেন্টগুলার বর্তমান বাজার দর কত সেটাও আপনারা ওয়েবসাইট থেকে পাবেন। ১০২টা বেডরুমওয়ালা কোন বাসা হয় না, আবার ১০২টা বাথরুমওয়ালা কোন বাসা হয় না। যেগুলা হয়, সেগুলা প্রেসেডিয়েনশিয়াল… যেগুলা আমাদের আলোচনার মধ্যেও নাই। সাধারণত আমেরিকায় এমন কোনো বাসা থাকে না। অতএব এটা সম্পূর্ণ মিথ্যা এবং উদ্দেশ্যেপ্রণোদিত, কাজেই এটার কোনো ভিত্তি নেই।”,Copyright © 2022, bdnews24",bn,2023-01-10 08:34:00+06:00
Bdnews24,ডিসেম্বরের সেরা ব্রুক ও গার্ডনার,cricket,https://bangla.bdnews24.com/cricket/ukcsej8ozd,"গত মাসের সেরা পুরুষ ও নারী ক্রিকেটারের নাম মঙ্গলবার ঘোষণা করে বিশ্ব ক্রিকেটের সর্বোচ্চ নিয়ন্তা সংস্থা আইসিসি। গার্ডনার পেছনে ফেলেন নিউ জিল্যান্ডের সুজি বেটস ও ইংল্যান্ডের চার্লি ডিনকে।,পাকিস্তানের বিপক্ষে টেস্ট সিরিজের অসাধারণ পারফরম্যান্স ব্রুককে এনে দিয়েছে এই স্বীকৃতি। ইংল্যান্ডের ৩-০তে সিরিজ জয়ে অগ্রণী ভূমিকা রাখেন এই মিডল অর্ডার ব্যাটসম্যান।,স্রেফ একটি টেস্ট খেলার অভিজ্ঞতা নিয়ে পাকিস্তান সফরে যান তিনি। সেঞ্চুরি করেন সিরিজে তিন ম্যাচের প্রতিটিতেই।,২৩ বছর বয়সী ব্যাটসম্যান রাওয়ালপিন্ডিতে খেলেন ১৫৩ ও ৮৭ রানের দুর্দান্ত দুটি ইনিংস। পরের দুই টেস্টে ১০৮ ও ১১১ রানের আরও দুটি অসাধারণ ইনিংস আসে তার ব্যাট থেকে। ৯৩.৬০ গড়ে ৪৬৮ রান করে সিরিজের সর্বোচ্চ স্কোরার ছিলেন তিনিই।,মেয়েদের সেরা হওয়া গার্ডনার ডিসেম্বরে ভারতের বিপক্ষে অস্ট্রেলিয়ার ৪-১-এ জয়ী টি-টোয়েন্টি সিরিজে ব্যাটে-বলে দারুণ পারফরম্যান্সে এই সংস্করণে অলরাউন্ডারদের র‍্যাঙ্কিংয়ে শীর্ষে ওঠেন।,সিরিজে ব্যাট হাতে ৫৭.৫০ গড়ে তিনি করেন ১১৫ রান, অফ স্পিনে উইকেট নেন ৭টি। এর মধ্যে শেষ ম্যাচে ৩২ বলে অপরাজিত ৬৬ রানের ঝড়ো ইনিংসের পর হাত ঘুরিয়ে উইকেট নেন ২টি। ম্যাচের পাশাপাশি সিরিজ সেরার পুরস্কারও ওঠে তার হাতে।,আইসিসির ভোটিং একাডেমি ও ক্রিকেট সমর্থকদের যৌথ ভোটে নির্বাচন করা হয় মাসের সেরা দুই ক্রিকেটার। ভোটিং একাডেমিতে আছেন জ্যেষ্ঠ ক্রীড়া সাংবাদিক, সাবেক ক্রিকেটার ও ধারাভাষ্যকাররা। তারা ভোট দেন ই-মেইলে, আইসিসির নিবন্ধিত সমর্থকদের ভোট দিতে হয় আইসিসির ওয়েবসাইটে।,সেরার রায়ে ভোটিং একাডেমির ভোট বিবেচনায় নেওয়া হয় শতকরা ৯০ ভাগ, সমর্থকদের ভোট বাকি ১০ ভাগ।,Copyright © 2022, bdnews24",bn,2023-01-10 09:00:00+06:00
Bdnews24,নতুন বছরে টিসিবির পণ্য বিপণন শুরু,business,https://bangla.bdnews24.com/business/apa1soaczt,"নতুন বছরে সারাদেশে পরিবার কার্ডধারী এক কোটি মানুষের মাঝে কম দামে তেল, চিনি ও ডাল বিক্রি শুরু করেছে রাষ্ট্রায়ত্ত প্রতিষ্ঠান টিসিবি।,মঙ্গলবার রাজধানীর আগারগাঁওয়ে ইউজিসি ভবনের সামনে টিসিবির এ মাসের বিপণন কার্যক্রমের উদ্বোধন করেন বাণিজ্য মন্ত্রী টিপু মুনশি। ,একজন কার্ডধারী মাসে একবার ৬০ টাকা কেজি দরে এক কেজি চিনি, ৭০ টাকা কেজি দরে দুই কেজি মসুর ডাল এবং ১১০ টাকা লিটার দরে দুই লিটার সয়াবিন তেল পাচ্ছেন টিসিবি থেকে।,বাণিজ্য মন্ত্রী বলেন, “বিশ্ব এখন ইউক্রেন-রাশিয়া যুদ্ধের সংকট ও কোভিড মহামারীর সংকট মোকাবেলা করছে। সারাবিশ্ব নানামুখী সংকট, মন্দা মোকাবেলা করছে। এই পরিস্থিতিতেও বাংলাদেশ এ অঞ্চলের মধ্যে অপেক্ষাকৃত ভালো অবস্থানে আছে।”,১০ জানুয়ারি বঙ্গবন্ধুর স্বদেশ প্রত্যাবর্তন দিবসের কথা স্মরণ করে তিনি বলেন, “স্বাধীনতার পর আজকের এই দিনে বঙ্গবন্ধু পাকিস্তান কারাগার থেকে বাংলাদেশে ফিরে এসেছিলেন।  তিনি প্রথম তৎকালীন যুদ্ধ পরবর্তী সংকটে টিসিবির মাধ্যমে ফ্যামিলি কার্ডে এ ধরনের রেশনিং চালু করেছিলেন।,“মাননীয় প্রধানমন্ত্রী শেখ হাসিনাও বৈশ্বিক সংকটের কথা চিন্তা করে ফ্যামিলি কার্ডের আগাম ব্যবস্থা করে রেখেছেন। ৫০ লাখ পরিবারের মধ্যে এ ধরনের পণ্য বিপণনের পরিকল্পনা ছিল বাণিজ্য মন্ত্রণালয়ের। কিন্তু প্রধানমন্ত্রী এক কোটি পরিবারের মধ্যে বিস্তৃত করার নির্দেশ দিয়েছেন।” ,একজন কার্ডধারী ৪২০ টাকার বিনিময়ে যে পণ্য পাচ্ছেন, বাজার বা সাধারণ দোকান থেকে কিনতে গেলে ৭০০ টাকার কাছাকাছি খরচ হয়। ঢাকা উত্তর সিটি কর্পোরেশনের ২৮ নম্বর ওয়ার্ডে প্রায় ১০ হাজার কার্ডধারী উপকারভোগী রয়েছেন।,পণ্য নেওয়ার জন্য সকাল থেকে লাইনে দাঁড়ানো কয়েকজন কার্ডধারী ক্ষোভ প্রকাশ করে বলেন, এই পণ্য দিয়ে তাদের ৬/৭ জনের পরিবারের মাসের প্রয়োজন মেটে না। মাসে আরও ২ লিটার তেল ও ২ কেজি ডাল কিনতে হয়। ,এদিকে দুপুর সোয়া ১২টায় উদ্বোধনী অনুষ্ঠান শুরু হলেও সকাল ৯টা থেকে কার্ডধারীদের লাইনে দাঁড় করিয়ে রাখা হয়েছে বলে অপেক্ষমানরা সরাসরি অভিযোগ করতে থাকেন। এদিন রোদের তীব্রতা থাকায় খোলা আকাশের নিচে কার্ডধারীদের ভোগান্তিও বাড়ে।,অপেক্ষমাণদের কয়েকজন প্রতিবাদ করে উঠলে এক পর্যায়ে বাণিজ্য সচিব তপন কান্তি ঘোষ মঞ্চ থেকে তাদের জন্য পানি এগিয়ে দেন। ,বাণিজ্য সচিব ছাড়াও টিসিবির চেয়ারম্যান ব্রিগেডিয়ার জেনারেল আরিফুল হাসান অনুষ্ঠানে উপস্থিত ছিলেন। ,Copyright © 2022, bdnews24",bn,2023-01-10 09:23:00+06:00
Bdnews24,বিতর্ক ও উত্তেজনার ম্যাচে মিরাজের অলরাউন্ড নৈপুণ্যে বরিশালের জয়,cricket,https://bangla.bdnews24.com/cricket/bmj6z8x40h," ,বিপিএলে মঙ্গলবারের প্রথম ম্যাচে রংপুর রাইডার্সকে ৬ উইকেটে হারাল ফরচুন বরিশাল। ,মিরপুর শের-ই-বাংলা স্টেডিয়ামে শোয়েব মালিকের দারুণ ফিফটিতে রংপুর ২০ ওভারে তোলে ১৫৮ রান। বরিশাল ম্যাচ জিতে যায় চার বল বাকি রেখে।,বরিশালের রান তাড়ায় ফিফটি করে আসরে প্রথম খেলতে নামা ইব্রাহিম জাদরান। তবে অলরাউন্ড পারফরম্যান্সে দলের জয়ের মূল নায়ক মেহেদী হাসান মিরাজ। আঁটসাঁট বোলিংয়ে ২ উইকেট নেওয়ার পর ব্যাট হাতে চারে নেমে তিনি খেলেন ২৯ বলে ৪৩ রানের ইনিংস।,রান তাড়ার শুরুতে বিতর্কের কেন্দ্রে থাকা সাকিব ব্যাটিংয়েই নামেননি।,গতবারের রানার্স আপ বরিশালের এটি দ্বিতীয় ম্যাচে প্রথম জয়। রংপুর জিতেছিল তাদের প্রথম ম্যাচে।,বরিশালের রান তাড়ার শুরুতেই বাধে বিপত্তি। প্রথম ওভারে বাঁহাতি স্পিনার রাকিবুল হাসানকে বল হাতে দেখে স্ট্রাইকে যান বরিশালের বাঁহাতি ওপেনার চতুরাঙ্গা ডি সিলভা। রংপুর অধিনায়ক নুরুল হাসান সোহান তখন রকিবুলকে সরিয়ে বোলিংয়ে আনেন অফ স্পিনার মেহেদি হাসানকে। এটি দেখে সাকিব ড্রেসিং রুম থেকে বেয়ে ইশারায় স্ট্রাইকে যেতে বলেন ডানহাতি ওপেনার এনামুল হককে।,এসব নিয়েই এক পর্যায়ে সাকিব ঢুকে যান মাঠে। আম্পায়ারদের সঙ্গে তর্ক করতে দেখা যায় তাকে। একটু পর মাঠ ছেড়ে যান তিনি। দেরিতে খেলা শুরুর পর বাঁহাতি রকিবুলের সামনে স্ট্রাইকে থাকেন বাঁহাতি চতুরাঙ্গাই। ,এত কাণ্ডের পর স্ট্রাইক পেয়ে অবশ্য কাজে লাগাতে পারেননি চতুরাঙ্গা। ইনিংসের দ্বিতীয় বলেই ক্যৌাচ দেন তিনি, অল্পের জন্য যা নিতে পারেননি বোলার রকিবুল। তবে চতুর্থ বলেই লঙ্কান এই ক্রিকেটার ধরা পড়েন মিড অফে।,আরেক পাশে এনামুল শট খেলতে থাকেন। মেহেদিকে বাউন্ডারি মারেন তিনি, ছক্কা মারেন রকিবুলকে। তবে চতুর্থ ওভারে আবার বিতর্ক। এবার সিকান্দার রাজার বলে এনামুলকে আম্পায়ার এলবিডব্লিউ না দিলে রিভিউ নেয় রংপুর। কয়েক দফা রিপ্লে দেখে টিভি আম্পায়ার আউট দিয়ে দেন এনামুলকে।,বিপিএলের এডিআরএস-এ যদিও বল ট্র্যাকিং প্রযুক্তি নেই। মাঠের আম্পায়ারের সিদ্ধান্ত বদলে দিতে হলে শতভাগ নিশ্চিত হতে হবে টিভি আম্পায়ারকে। কিন্তু এখানে শতভাগ নিশ্চিত হওয়ার উপায় ছিল না কোনোভাবেই। সিদ্ধান্ত ব্যাটসম্যান এনামুলকে দেখা যায় ক্ষিপ্ত হয়ে আম্পায়ারদের সঙ্গে কথা বলতে। মাঠ ছাড়ার সময় সীমানা দড়ির বিজ্ঞাপনী টবলারে ব্যাট দিয়ে মেরে বসেন তিনি।,এরপর অবশ্য বিতর্ক আর তেমন ছড়ায়নি। চারে নেমে মিরাজ দারুণ সব শট খেলে বদলে দেন ম্যাচের গতি। ইব্রাহিম জাদরান তাকে সঙ্গ দেওয়ার ফাঁকে সুযোগ পেলেই খেলেই বড় শট। ৫৮ বলে ৮৪ রানের জুটিতে দলের জয়ের ভিত গড়ে দেন দুজন।,রবিউল হকের বলে স্লগ করতে গিয়ে মিরাজের বিদায়ে ভাঙে এই জুটি। ইব্রাহিম দলকে আরেকটু এগিয়ে নিয়ে আউট জন ফিফটি করে। দেশের বাইরে ফ্র্যাঞ্চাইজি লিগে অভিষেকে আফগান এই ব্যাটসম্যানের রান ৪১ বলে ৫২।,তিনি আউট হওয়ার পরও জয় কিছুটা দূরে ছিল বরিশালে। ইফতিখার আহমেদ ও করিম জানাত নেই পথ পাড়ি দেন সহজেই। ছক্কায় ম্যাচ শেষ করা ইফতিখার অপরাজিত থাকেন ১৮ বলে ২৫ রান করে। জানাত মাঠ ছাড়েন ১৪ বলে অপরাজিত ২১ রান নিয়ে।,ম্যাচের প্রথম ভাগের নায়ক ছিলেন শোয়েব মালিক। আগামী মাসেই তার বয়স পূর্ণ হবে ৪১। পেশাদার ক্রিকেট খেলছেন সেই ১৯৯৭ সাল থেকে। এখনও যে তিনি দারুণ কার্যকর, পাকিস্তানি ব্যাটসম্যান তা প্রমাণ করেন আরেকবার। ,শুরুতে রনি তালুকদারের ঝড়ো ইনিংসের পর এক পাশ থেকে উইকেট পড়ে গেলেও আরেক পাশ থেকে রংপুরকে এগিয়ে নেন মালিক। ৫ চার ও ২ ছক্কায় ৩৬ বলে করেন তিনি ৫৪। ,ম্যাচের শুরুটাই হয় প্রথম বলে বরিশালের সাফল্য আর রংপুরের হোঁচট দিয়ে। সাকিবের ঝুলিয়ে দেওয়া বল পিচ করে সোজা এগিয়ে মোহাম্মদ নাঈম শেখের ব্যাট ছুঁয়ে আশ্রয় নিয়ে কিপারের গ্লাভসে।,পরে ওভারে পাল্টা আক্রমণ করেন রনি তালুকদার। দুটি বাউন্ডারি মারেন তিনি সৈয়দ খালেদ আহমেদকে। এরপর এই ধারা চলতেই থাকে। এক প্রান্তে রান তুলতে থাকেন রনি। আরেক প্রান্তে পড়তে থাকে উইকেট।,ইবাদত হোসেনের অনেক বাইরের বল স্টাম্পে টেনে আনেন শেখ মেহেদি হাসান (৭ বলে ৬)। চতুরাঙ্গা ডি সিলভার দুর্দান্ত ডেলিভারিতে বোল্ড হয়ে যান সিকান্দার রাজা (৭ বলে ২)। রনির আগ্রাসী ব্যাটিংয়ে তবু পাওয়ার প্লেতে রান ওঠে ৪৮।,দল তিন উইকেট হারালেও দমে যাননি রনি। আগ্রাসী ব্যাটিংয়ের পথেই ছুটতে থাকেন তিনি। চতুরাঙ্গার বলে দুর্দান্ত সুইপে ছক্কার পর বাউন্ডারি মারেন আরেকটি। টানা দুটি বাউন্ডারি মারেন ইবাদতকে।,তবে সম্ভাবনাময় ইনিংসটাকে বেশি দূর আর নিতে পারেননি তিনি। চতুরাঙ্গার জোরের ওপর করা ডেলিভারি তার ব্যাপ-প্যাডের ফাঁক গলে ছোবল দেয় স্টাম্পে। আগের ম্যাচে ৩১ বলে ৬৭ রান করা ব্যাটসম্যান এবার করেন ২৬ বলে ৪০।,মালিক এরপর জমে যান উইকেটে। চতুরাঙ্গার বলে বাউন্ডারির পর বিশাল ছক্কা মারেন তিনি মেহেদী হাসান মিরাজকে। কিন্তু তাকে সঙ্গ দিতে পারেননি নুরুল হাসান সোহান, বেনি হাওয়েল ও আজমতউল্লাহ ওমারজাই। বাজে শটে উইকেট বিলিয়ে আসেন তিনজনই।,১১৭ রানে ৭ উইকেট হারিয়ে তখন অল্পতেই গুটিয়ে যাওয়ার শঙ্কায় রংপুর। মালিককে তখন ভরসা জোগান রবিউণ হক। ৯ নম্বরে ব্যাটিংয়ে নামা পেসার আগলে রাখেন এক প্রান্ত। মালিক বাড়াতে থাকেন রান।,শেষের আগের ওভারে করিম জানাতকে টানা দুটি বাউন্ডারি মারেন মালিক। শেষ ওভারে কামরুল ইসলাম রাব্বির চলে ছক্কায় পঞ্চাশে পা রাখেন ৩৫ বলে। ২০ ওভারের ক্রিকেটে তার ৭৩তম ফিফটি এটি।,শেষ বলে রবিউলের ছক্কায় শেষ হয় ইনিংস। এই পেসার অপরাজিত থাকেন ১৮ রানে।,রানটাকে তখন বেশ চ্যালেঞ্জিংই মনে হচ্ছিল। তবে শেষ পর্যন্ত উত্তেজনার রেশ থাকল কেবল ক্রিকেটের বাইরে, ব্যাট-বলে লড়াই খুব একটা হলো না। ,২০ ওভারে ১৫৮/৭,(নাঈম ০, রনি ৪০, মেহেদি ৬, রাজা ২, মালিক ৫৬*, সোহান ১২, হাওয়েল ৫, ওমারজাই ১, রবিউল ১৮* ; সাকিব ৪-০-১৯-১, খালেদ ১-০-৯-০, ইবাদত ২-০-২২-১, চতুরাঙ্গা ৪-০-৩০-২, মিরাজ ৪-০-২১-২, জানাত ৩-০-২৪-১, কামরুল ২-০-২১-০)।,১৯.২ ওভারে ১৬২/৪ (চতুরাঙ্গা ১, এনামুল ১৫, ইব্রাহিম ৫২, মিরাজ ৪৩, ইফতিখার ২৫*, জানাত  ২১*; রকিবুল ৪-০-২৪-১, মেহেদি ৩.২-০-২৩-০, রাজা ২-০-১৪-২, হাসান ৩-০-৩১-০, ওমারজাই ১-০-১৩-০, হাওয়েল ৩-০-৩১-০,  রবিউল ৩-০-২৫-১)।, ফরচুন বরিশাল ৬ উইকেটে জয়ী। , মেহেদী হাসান মিরাজ। ,Copyright © 2022, bdnews24",bn,2023-01-10 09:28:00+06:00
Bdnews24,আলবেনিয়ার কোচ হলেন ব্রাজিলের সিলভিনিয়ো,sport,https://bangla.bdnews24.com/sport/0popxhsnxd,"দেশটির ফুটবল ফেডারেশন সোমবার এক বিবৃতিতে ৪৮ বছর বয়সী সিলভিনিয়োর সঙ্গে দেড় বছরের চুক্তির কথা জানায়।,ক্লাব ফুটবলে করিন্থিয়ান্স, আর্সেনাল, সেল্তা ভিগো, বার্সেলোনা ও ম্যানচেস্টার সিটির হয়ে খেলা সিলভিনিয়ো ২০১১ সালে খেলোয়াড়ি জীবনের ইতি টানার পর কোচিংয়ে নাম লেখান। ব্রাজিল জাতীয় দলসহ বেশ কয়েকটি ক্লাবে সহকারী কোচের দায়িত্ব পালনের পর ২০১৯ সালে তিনি ফরাসি দল লিওঁর প্রধান কোচ হন।,এরপর ২০২১ সালের মে থেকে গত বছরের ফেব্রুয়ারি পর্যন্ত করিন্থিয়ান্সের কোচ হিসেবে কাজ করার পর এবার নতুন দায়িত্ব নিলেন ব্রাজিলের হয়ে ৬ ম্যাচ খেলা সিলভিনিয়ো। দায়িত্ব পেয়ে জানিয়ে দিলেন তার লক্ষ্য।,“ভালো কাজ করার, ইতিবাচক ফলাফল আনার এবং আলবেনিয়ান জাতীয় দলের যেখানে থাকা উচিত সেখানে নিয়ে যাওয়ার ইচ্ছা আছে আমাদের।”,ইতালিয়ান কোচ এদোয়ার্দো রেহার স্থলাভিষিক্ত হলেন সিলভিনিয়ো। তিন বছরের অধ্যায়ে আলবেনিয়াকে কোনো বড় টুর্নামেন্টে নিয়ে যেতে পারেননি রেহা।,বড় টুর্নামেন্টে আলবেনিয়ার অংশগ্রহণ বলতে শুধু ২০১৬ ইউরোর গ্রুপ পর্বে খেলা। ২০২৪ ইউরোর বাছাইপর্বে ‘ই’ গ্রুপে পোল্যান্ড, চেক রিপাবলিক, ফারো আইসল্যান্ড ও মলডোভার সঙ্গে আছে তারা।,Copyright © 2022, bdnews24",bn,2023-01-10 09:52:00+06:00
Bdnews24,আওয়ামী লীগের সংসদীয় দলের সভা বৃহস্পতিবার,politics,https://bangla.bdnews24.com/politics/fn7cuk7ezh,"ক্ষমতাসীন আওয়ামী লীগের সংসদীয় দলের ষষ্ঠ সভা হবে বৃহস্পতিবার।,সংসদ ভবনে সরকারি দলের সভাকক্ষে সেদিন রাত ৮টায় এই সভা হবে। আওয়ামী লীগের সংসদীয় দলের নেতা ও প্রধানমন্ত্রী শেখ হাসিনার সেখানে সভাপতিত্ব করবেন।,মঙ্গলবার জাতীয় সংসদ সচিবালয়ের পরিচালক (গণসংযোগ) মো. তারিক মাহমুদের সই করা এক বিজ্ঞপ্তিতে বলা হয়, আওয়ামী লীগের সংসদীয় দলের সেক্রেটারি ও জাতীয় সংসদের চীফ হুইপ নূর-ই-আলম চৌধুরী দলীয় সংসদ সদস্যদের যথাসময়ে সভায় উপস্থিত থাকার অনুরোধ জানিয়েছেন।,এর আগে গত ২ নভেম্বর আওয়ামী লীগের সংসদীয় দলের সর্বশেষ সভা হয়।,Copyright © 2022, bdnews24",bn,2023-01-10 10:36:00+06:00
Bdnews24,কক্ষপথ অধরাই থাকল যুক্তরাজ্যের প্রথম রকেট উৎক্ষেপণে,tech,https://bangla.bdnews24.com/tech/2u9fek0mvu,"মহাকাশে নির্দিষ্ট কক্ষপথে পৌঁছানোয় সাফল্য পায়নি যুক্তরাজ্য থেকে পরিচালিত প্রথম রকেট ‘লঞ্চারওয়ানের’ উৎক্ষেপণ।,যুক্তরাজ্যের ভূমি থেকে সর্বপ্রথম রকেট উৎক্ষেপণের পরিকল্পনা করেছিল এর নির্মাতা ভার্জিন অরবিট। এ ছাড়া, পশ্চিম ইউরোপ থেকে মহাকাশে স্যাটেলাইট পাঠানোরও প্রথম ঘটনা হতো এটি।,কোম্পানিটি বলেছে, রকেটের মধ্যে ‘অসঙ্গতি’ মেলায় এটি মহাকাশ কক্ষপথে পৌঁছাতে ব্যর্থ হয়েছে। তবে, কী কারণে এই উৎক্ষেপণটি ব্যর্থ হলো ওই বিষয়ে তারা বিস্তারিত কোনো তথ্য দেয়নি।,এর ফলে, দর্শকদের হয়তো এই উপসংহারে পৌঁছাতে হবে যে, রকেটটি মহাকাশ কক্ষপথে সফলভাবে স্যাটেলাইটগুলো স্থাপন করতে পারেনি বা সেগুলো ধ্বংস হয়ে গেছে। --প্রতিবেদনে উল্লেখ করেছে ব্রিটিশ সংবাদমাধ্যম দ্য ইন্ডিপেন্ডেন্ট।,“অসংগতির কারণে আমরা মহাকাশ কক্ষপথে পৌঁছাতে বাধার মুখে পড়েছি।” --বলেছে কোম্পানিটি।,“আমরা বিষয়টি পর্যবেক্ষণ করছি।”,কোম্পানির অফিসিয়াল লাইভ স্ট্রিমেও একই ধরনের ঘোষণা এসেছে। এতে মিশন নিয়ন্ত্রকদের রকেটে ‘অসংগতি’র বিষয়টি ঘোষণা দিতে দেখা গেলেও পরবর্তীতে এই বিষয়ে তারা কোনো তথ্য দেয়নি ও এর সম্প্রচার বন্ধ হয়ে যায়।,এর আগে কোম্পানিটি ঘোষণা দেয়, রকেটটি কক্ষপথে পৌঁছে স্যাটেলাইটের পেলোড সফলভাবে স্থাপনের চূড়ান্ত অনুমোদনের জন্য অপেক্ষা করছে। ‘স্টার্ট মি আপ’ নামে পরিচিত অভিযানটি ব্যর্থ হওয়ার ঘোষণার পরপরই তারা বলেছে, তারা এই টুইট মুছে দেবে ও ‘সম্ভব হলে’ এই বিষয়ে আরও তথ্য শেয়ার করবে।,দর্শকদের কাছ থেকে এরইমধ্যে নিজস্ব লাইভস্ট্রিম নিয়ে সমালোচনার মুখে পড়েছে ভার্জিন অরবিট। তাদের অভিযোগ তালিকায় ছিল, এর পুনরাবৃত্তিমূলক আবহ সঙ্গীত, ধারাভাষ্যে ত্রুটি ও রকেটের নিজস্ব কিছু সংখ্যক ভিডিও।,অভিযানের শেষ পর্যায় পর্যন্ত এটি উৎক্ষেপণ সফল হিসেবেই বিবেচিত হয়েছে। এমনকি, ভার্জিন অরবিটের মহাকাশে সফলভাবে পৌঁছানোর ঘোষণার সময়ও।,‘কসমিক গার্ল’ নামে পরিচিত ‘বোয়িং ৭৪৭’ বিমানের বাম ডানায় রকেট সংযোগ ঘটিয়ে একে মহাকাশে পাঠানোর পরিকল্পনা করেছিল ভার্জিন অরবিট। আয়ারল্যান্ডের কাছাকাছি অবস্থিত আটলান্টিক মহাসাগর থেকে রকেট ছাড়ার মূহুর্তে প্লেনটি ভূপৃষ্ঠ থেকে ৩৫ হাজার ফুট ওপরে অবস্থান করছিল।,অভিযানটি পরিকল্পনা অনুসারেই চলছিল। তবে, প্লেন থেকে রকেট ‘ক্ষেপণের’ কিছু সময় পর এটি ক্রমাগত ওপরের দিকে যেতে থাকলে ভার্জিন অরবিট ঘোষণা দেয়, মিশনটি ব্যর্থ হয়েছে।,পরবর্তীতে, বিমানের দুই পাইলট এটি ঘুরিয়ে সুরক্ষিত অবস্থায় ‘স্পেসপোর্ট কর্নওয়ালে’ ফিরে আসেন।,এই মিশনকে কেবল ‘অগ্রপথিক’ নয়, বরং সারা দেশে মহাকাশবন্দর তৈরির মাধ্যমে একটি মহাকাশ জাতি হিসেবে আত্মপ্রকাশের লক্ষ্যে একে যুক্তরাজ্যের পরিকল্পনার এক ‘যুগান্তকারী অংশ’ হিসাবে স্বাগত জানিয়েছিলেন বিভিন্ন রাজনীতিবিদ ও ভার্জিন অরবিট।,ভার্জিন অরবিটের লাইভস্ট্রিম চলাকালীন দেশটির সরকারের পরিকল্পনার অংশ হিসেবে এই উৎক্ষেপণের প্রচারণায় উপস্থিত হয়েছিলেন যুক্তরাজ্যের বাণিজ্য মন্ত্রী গ্র্যান্ট শ্যাপস।,ইন্ডিপেন্ডেন্ট বলছে, এই ব্যর্থতা ভার্জিন অরবিটকে ভোগাতে পারে। আর কোম্পানিতে এরইমধ্যে বিদ্যমান বিভিন্ন সমস্যায় সর্বশেষ সংযোজন এটি।,২০১৭ সালে ব্রিটিশ উদ্যোক্তা রিচার্ড ব্র্যানসনের বাণিজ্যিক স্পেস কোম্পানি ‘ভার্জিন গ্যালাকটিক’ থেকে বিচ্ছিন্ন হওয়ার পর, গত বছর এটি শেয়ারবাজারে নাম লেখায়। তবে, এর পর থেকেই কোম্পানির শেয়ারের দাম ৮০ শতাংশ কমে যায়। ফলে, এর আর্থিক অবস্থা ও ভবিষ্যৎ নিয়ে শঙ্কার কথা প্রতিবেদনে উল্লেখ করেছে ইন্ডিপেন্ডেন্ট।,Copyright © 2022, bdnews24",bn,2023-01-10 10:22:00+06:00
Bdnews24,রোনালদোর মুখে হাসি দেখতে চান গার্সিয়া,sport,https://bangla.bdnews24.com/sport/84uojgugn3,"ক্যারিয়ারের সায়াহ্নে যুক্তরাষ্ট্রে খেলে দেশটির ফুটবলের জনপ্রিয়তায় বড় অবদান রেখেছিলেন কিংবদন্তি পেলে। তার মতোই পড়ন্ত বেলায় সৌদি আরবের ফুটবলে পা রেখেছেন রোনালদো। পর্তুগিজ মহাতারকার কাছ থেকেও তেমন কিছুই প্রত্যাশা গার্সিয়ার। আল নাস্‌র কোচের বিশ্বাস, এশিয়ার দেশটির ফুটবলে পেলের মতোই প্রভাব বিস্তার করবেন এই ফরোয়ার্ড।,ইউরোপিয়ান ফুটবলের পাট চুকিয়ে গত ডিসেম্বরের শেষের দিকে আড়াই বছরের চুক্তিতে রোনালদো পাড়ি জমান আল নাস্‌রে। সৌদি আরবের ইতিহাসে সবচেয়ে বড় তারকা এখন ম্যানচেস্টার ইউনাইটেড, রিয়াল মাদ্রিদ ও ইউভেন্তুসের সাবেক এই ফুটবলার। পারফরম্যান্সে ভাটার টান পড়লেও বিশ্বব্যাপী রোনালদোর আবেদন তাতে কমেনি। ফলে দেশটির ফুটবলে তাকে নিয়ে উচ্ছ্বাসের কমতি নেই।,রোনালদোর মাপের একজনের এখানে খেলা মানে সৌদি আরব ও দেশটির ক্লাব ফুটবল নিয়ে বিশ্বব্যাপী আগ্রহ বেড়ে যাওয়া। এর মাধ্যমে বাড়তে পারে ভবিষ্যতে আরও বড তারকাদের দেশটিতে খেলার সম্ভাবনাও।,এর সঙ্গে অনেকটাই মিল রয়েছে ১৯৭৫ সালে পেলের যুক্তরাষ্ট্রের ক্লাব নিউইয়র্ক কসমসে যোগ দেওয়ার ঘটনাটিও। একমাত্র খেলোয়াড় হিসেবে তিনটি বিশ্বকাপ জেতা এই ব্রাজিলিয়ান তখন ছিলেন ক্যারিয়ারের পড়ন্ত বেলায়। তবে দলটিতে তার দুই বছরের পথচলায় সমৃদ্ধ হয়েছিল দেশটির ফুটবল। জনপ্রিয়তাও বেড়েছিল বেশ।,একইভাবে সৌদি আরবের ফুটবলে নতুন দিগন্ত খুলে দেওয়ার ভালো সম্ভাবনাই আছে রোনালদোর সামনে। তবে সাম্প্রতিক সময়ে ক্লাব ও জাতীয় দলে বেশ কঠিন সময়ের মধ্য দিয়ে যেতে হয়েছে তাকে। বিতর্কিত এক সাক্ষাৎকারের জের ধরে কাতার বিশ্বকাপের মাঝে তার সঙ্গে চুক্তি বাতিল করে দেয় ইউনাইটেড। বিশ্ব সেরার মঞ্চে তিনি করেন মাত্র একটি গোল, অধিনায়ক হয়েও জায়গা হারান শুরুর একাদশে।,ইউনাইটেডে থাকার সময় চলতি মৌসুমের প্রাক-মৌসুম প্রস্তুতিতে দেরিতে যোগ দিয়েছিলেন রোনালদো। সদ্যোজাত সন্তানের প্রয়াণের পর পরিবারকে সময় দিয়েছিলেন তখন। ব্যক্তিগত ও পেশাদার ক্যারিয়ার মিলিয়ে কঠিন সময় পার করা ৩৭ বছর বয়সী এই খেলোয়াড়ে জন্য চ্যালেঞ্জিং হতে পারে নিজেকে ফিরে পাওয়া।,গার্সিয়া অবশ্য আশাবাদী, আবার খেলার আনন্দ খুঁজে পাবেন আন্তর্জাতিক ফুটবলের সর্বোচ্চ গোল স্কোরার। সোমবার ফরাসি সংবাদমাধ্যম লেকিপের সঙ্গে আলাপচারিতায় ৫৮ বছর বয়সী এই কোচ রোনালদোর মুখে পুরনো হাসি দেখার চাওয়াটা জানান।,“আমি একমাত্র বিষয় যা দেখতে চাই তা হলো, সে আবার ফুটবল খেলা উপভোগ করুক এবং হাসুক। সাম্প্রতিক মাসগুলোতে ম্যানচেস্টার ইউনাইটেড, জাতীয় দল ও ব্যক্তিগত পর্যায়েও তার জন্য সময়টা সহজ ছিল না। সে যদি আবার খেলার আনন্দ খুঁজে পায়, তাহলে একটি ভালো লক্ষ্য অর্জিত হবে।”,পেলের মতোই অজনপ্রিয় একটি লিগের পাশাপাশি সৌদি ফুটবলের চিত্রও রোনালদো বদলে দেবেন বলে আশাবাদ গার্সিয়ার।,“(রোনালদোর আল নাস্‌রে যোগ দেওয়া) কিছুটা পেলের (নিউইয়র্ক কসমসে) আগমনের মতো, বিশেষ করে সৌদি আরবের ফুটবল, খেলাধুলা ও সংস্কৃতির বিকাশের জন্য। এটা দারুণ। আমাদের জন্য, আল নাস্‌রের জন্য দারুণ ব্যাপার। সৌদি আরবের জন্যও দারুণ…।”,আগামী ২২ জানুয়ারি লিগে ইত্তিফাকের বিপক্ষে ম্যাচ দিয়ে আল নাস্‌রের হয়ে অভিষেক হবে রোনালদোর। এর আগে ১৯ জানুয়ারি আল হিলাল ও আল নাস্‌র সম্মিলিত দল খেলবে পিএসজির বিপক্ষে।,গার্সিয়া নিশ্চিত করেছেন, ওই ম্যাচে রোনালদো খেলবেন।,Copyright © 2022, bdnews24",bn,2023-01-10 10:39:00+06:00
Bdnews24,স্বদেশ প্রত্যাবর্তন দিবস: বঙ্গবন্ধুর দুর্লভ ছবি নিয়ে গাজীপুরে প্রদর্শনী,samagrabangladesh,https://bangla.bdnews24.com/samagrabangladesh/n33jhwqe2l,"বঙ্গবন্ধুর স্বদেশ প্রত্যাবর্তন দিবস উপলক্ষে গাজীপুরের কাপাসিয়া উপজেলায় জাতির পিতার দুর্লভ ছবি নিয়ে একটি আলোকচিত্র প্রদর্শনী ও গণসমাবেশের আয়োজন করা হয়েছে।,সনমানিয়া ইউনিয়নের মরিময় ভিলেজ এলাকায় প্রস্তাবিত শেখ রাসেল স্টেডিয়াম মাঠে এই উন্মুক্ত প্রদর্শনীতে স্থান পেয়েছে জাতির পিতা বঙ্গবন্ধু শেখ মুজিবুর রহমান এবং তার মেয়ে প্রধানমন্ত্রী শেখ হাসিনার বিভিন্ন সময়ের ২৬৬টি ছবি।,বাংলাদেশ কৃষকলীগ কার্যনির্বাহী কমিটির উপদেষ্টা মণ্ডলীর সদস্য ও গাজীপুর জেলা পরিষদের চেয়ারম্যান মোতাহার হোসেন মোল্লা মঙ্গলবার সকালে এই গণ আলোকচিত্র প্রদর্শনীর উদ্বোধন করেন।,অনুষ্ঠানের প্রধান অতিথি, বাংলাদেশ অলিম্পিক অ্যাসোসিয়েশনের উপ-মহাসচিব নজিব আহমেদ বলেন, “বঙ্গবন্ধু যদি বাংলাদেশে ফিরে না আসতেন, পাকিস্তানিরা যদি তাকে হত্যা করত, তাহলে আজকে বাংলাদেশের কী অবস্থা হত? মুক্তিবাহিনী কার কাছে অস্ত্র জমা দিত? সেরকম নেতা কি বাংলাদেশে সেদিন ছিল?,“একমাত্র আওয়ামী লীগ ছাড়া আর কেউ ১০ জানুয়ারি পালন করে না। তবে কি তারা চান নাই যে বঙ্গবন্ধু এদেশে ফিরে আসুক, তারা চান নাই বাংলাদেশে ঐক্য থাকুক?”,প্রতিটি দল, প্রত্যেক বুদ্ধিজীবী এবং সুশীল সমাজেরে প্রতিনিধিরা ১০ জানুয়ারির গুরুত্ব অনুধাবন করে আগামী দিনে দলমত নির্বিশেষে ১০ জানুয়ারী পালন করবে, সেই প্রত্যাশা রাখেন শেখ হাসিনার সাবেক ব্যক্তিগত কর্মকর্তা নজিব আহমেদ।,মুক্তিযুদ্ধে বিজয়ের ২৪ দিন পর পাকিস্তানে বন্দিদশা থেকে মুক্ত হয়ে ১৯৭২ সালের ১০ জানুয়ারি দেশে ফিরেছিলেন বাঙালির অবিসংবাদিত নেতা শেখ মুজিব। দিনটি জাতির জনকের স্বদেশ প্রত্যাবর্তন দিবস হিসেবে পালিত হয়ে আসছে।,বাংলাদেশ কৃষকলীগের কার্যনির্বাহী কমিটির উপদেষ্টা মণ্ডলীর সদস্য, মরিময় ফাউন্ডেশনের চেয়ারম্যান আলম আহমেদ উদ্বোধনী অনুষ্ঠানে বলেন, গাজীপুর এবং পার্শ্ববর্তী জেলার শিক্ষা প্রতিষ্ঠানের শিক্ষক-শিক্ষার্থী ও এলাকাবাসী এসব ছবি থেকে অজানা অনেক তথ্য ও বিষয়ে জানতে পারবেন, উপলব্ধি করতে পারবেন।,কাপাসিয়া উপজেলা কৃষক লীগের সাবেক কমিটি এবং মরিয়ম ফাউন্ডেশনের যৌথ আয়োজনে ‘বঙ্গবন্ধু শেখ মুজিবুর রহমান থেকে বর্তমান প্রধানমন্ত্রী শেখ হাসিনা’ শীর্ষক এই প্রদর্শনী ১৭ জানুয়ারি পর্যন্ত চলবে।,কাপাসিয়া উপজেলা কৃষকলীগের সাবেক সহ-সভাপতি মজিবুর রহমান চৌধুরী আঙ্গুরের সভাপতিত্বে উদ্বোধনী অনুষ্ঠানে সঞ্চালনায় ছিলেন কাপাসিয়া ডিগ্রি কলেজের সাবেক ভিপি, উপজেলা কৃষকলীগের সাবেক যুগ্ম সাধারণ সম্পাদক হাফিজুল হক চৌধুরী আইয়ুব।,অন্যদের মধ্যে আওয়ামী লীগের নির্বাহী কমিটির সাবেক সদস্য ও সুপ্রিম কোর্ট বার অ্যাসোসিয়েশনের সাবেক সাধারণ সম্পাদক মমতাজ উদ্দিন আহাম্মেদ মেহেদী, গাজীপুর জেলা পরিষদের প্যানেল চেয়ারম্যান আনিসুর রহমান আরিফ, বীর মুক্তিযোদ্ধা আব্দুর রশিদ সরকার, অধ্যাপক আইনুদ্দিন, জেলা পরিষদের সাবেক সদস্য মো. ওয়াজ উদ্দিন মোল্লা, কৃষক লীগের কেন্দ্রীয় কমিটির সাবেক সদস্য শাহ মোহাম্মদ জালিয়া আলম কনক ও মো. জসিম অনুষ্ঠানে উপস্থিত ছিলেন।,উদ্বোধনী আয়োজন শেষে মনোজ্ঞ সাংস্কৃতিক অনুষ্ঠান পরিবেশন করে শিল্পীরা।,Copyright © 2022, bdnews24",bn,2023-01-10 10:44:00+06:00
Bdnews24,কনকনে ঠাণ্ডায় থরথর কাঁপছে ঠাকুরগাঁও,samagrabangladesh,https://bangla.bdnews24.com/samagrabangladesh/p95pksq1kt,"উত্তরের জেলা ঠাকুরগাঁওয়ে বেড়েই চলেছে শীতের তীব্রতা। সীমাহীন দুর্ভোগে পড়েছেন হতদরিদ্র ও ছিন্নমূল মানুষেরা; বাড়ছে শীতজনিত রোগ।,মঙ্গলবার বেলা ১১টার দিকে ঠাকুরগাঁও জেলায় সূর্যের দেখা মিললেও তাপ নেই বললেই চলে। সকাল ১০টায় থার্মোমিটারের পারদ নেমেছে ৮ ডিগ্রী সেলসিয়াসে।,ঠাকুরগাঁওয়ের কৃষি সম্প্রসারণ অধিদপ্তরের উপ-পরিচালক মো. আব্দুল আজিজ বিডিনিউজ টোয়েন্টিফোর ডটকমকে জানান, মঙ্গলবার সকাল ১০টা পর্যন্ত তাপমাত্রা ছিলো ৮ ডিগ্রি সেলসিয়াস। এর আগে সোমবার তাপমাত্রা ৯ ডিগ্রি সেলসিয়াস, রোববার ১০ ডিগ্রি সেলসিয়াস, শনিবার ৯ ডিগ্রি সেলসিয়াস ও শুক্রবার ৯ ডিগ্রি সেলসিয়াস ছিলো।  ,তিনি বলেন, “গত বছরের তুলনায় এ বছর শীতের তীব্রতা অনেক বেড়েছে; সপ্তাহখানেক ধরে সূর্যের দেখা মেলেনি। কখনো সূর্যের দেখা মিললেও তাপমাত্রা একদমই নেই। শীতের তীব্রতা আরও বাড়তে পারে বলে আমরা আশঙ্কা করছি। কনকনে শীতের কারণে কৃষকরা মাঠে কাজ করতে পারছে না।” ,সরেজমিনে বিভিন্ন এলাকা ঘুরে দেখা গেছে, ঠাকুরগাঁও জেলায় দিনভর কুয়াশাচ্ছন্ন থাকছে। প্রয়োজন ছাড়া কেউ বের হচ্ছেন না; তাই রাস্তাঘাটও ফাঁকা। কনকনে শীতে ভোগান্তিতে পড়ছেন ছিন্নমূল ও খেটে খাওয়া মানুষেরা। দিনের বেলায় সড়কগুলোতে হেডলাইট জ্বালিয়ে চলাচল করতে দেখা যাচ্ছে যানবাহন। ,রাতে-দিনে শীত থেকে বাঁচতে খঁড়কুটো জ্বালিয়ে তাপ পোহাচ্ছেন অনেকে। অব্যাহত শৈত্যপ্রবাহে নিম্ন আয়ের মানুষদের জীবনযাত্রা থমকে গেছে। কাজকর্মে গতি কমে যাওয়ায় অনেকের রোজগারও কমে গেছে।,জেলা শহরের বেলতলা এলাকার রিকশাচালক আমিরুল ইসলাম বলেন, “শীতের আগে ভোর বেলায় রিকশা নিয়ে বের হতাম আয়ের জন্য। আর এখন কনকনে ঠাণ্ডায় রিকশা বের করতেই পারছি না। তারপরও কষ্ট করে বের হলেও যাত্রী পাই না। ফলে আয়-রোজগার অনেক কমে গেছে।”,সদরের নারগুন ইউনিয়নের কহরপাড়া গ্রাম থেকে আসা শহরের চৌরাস্তায় কাজের অপেক্ষায় থাকা দিনমজুর নজরুল ইসলাম বলেন, “গতবছর শীতের তীব্রতা কম ছিলো। কিন্তু এ বছর শীতের তীব্রতা অনেক বেশি। চারদিন ধরে শহরে আসছি কাজের জন্য, কিন্তু কাজ পাচ্ছি না। এখন উপায় না পেয়ে বাড়ি ফিরতে হচ্ছে।”,শহরের ট্রাক চালক জয়নাল আবেদিন বলেন, ঠাকুরগাঁওয়ে শীতের তীব্রতা এতই বেশি যে দিনের বেলায় হেডলাইট জ্বালিয়ে চলাচল করতে হচ্ছে। এ শহরে বৃষ্টির মত করে কুয়াশা পড়ছে। প্রচণ্ড ঠাণ্ডায় গাড়ি চালানো কষ্টকর হয়ে গেছে।,সদর উপজেলার জগন্নাথপুর ইউনিয়নের খোচাবাড়ি এলাকার কৃষক মজিবর রহমান বলেন, “ধার দেনা করে ২০ কাঠা জমিত এইবার আলু আবাদ করিবা চাহিনু; কিন্তু হামার এততি হাড়কাঁপা ঠাণ্ডা পড়িছে। এইতে আলু লাগাবা পারুনা।”,শহরের বসিরপাড়া এলাকার সামসুল হক বলেন, “হিমালয়ের পাদদেশে ঠাকুরগাঁও জেলা হওয়ায় এ অঞ্চলে শীতের তীব্র অনেক বেশি থাকে। তবে অন্যান্য বছরের তুলনায় এ বছর ঠাকুরগাঁওয়ে শীত প্রচণ্ড বেশি। হিমেল হাওয়ায় এর তীব্রতা আরও বাড়িয়েছে। কুয়াশা ঝরছে বৃষ্টির মত।,“কনকনে ঠাণ্ডায় থরথর করে কাঁপছে ঠাকুরগাঁওয়ের মানুষজন। এতে করে স্বাভাবিক জীবনযাপনে অনেক কষ্ট পোহাতে হচ্ছে।”,এদিকে ঠাকুরগাঁওয়ের ২৫০ শয্যা বিশিষ্ট জেনারেল হাসপাতালে বেড়েছে শীতজনিত রোগে আক্রান্ত রোগীর সংখ্যা।,হাসপাতালের তত্ত্বাবধায়ক ফিরোজ জামান জুয়েল বিডিনিউজ টোয়েন্টিফোর ডটকমকে বলেন, “হাসপাতালে শীতজনিত শ্বাসকষ্ট, ডায়রিয়া, জ্বর, সর্দি, কাশি, নিউমোনিয়াসহ বিভিন্ন রোগে আক্রান্ত রোগীদের চাপ বেড়েছে। গত ২৪ ঘণ্টায় হাসপাতালে শিশু রোগীর সংখ্যা ছিল ৮৭ জন। বৃদ্ধ রোগীর সংখ্যা ছিল প্রায় ৭০ জনের মত।,“এছাড়াও গত এক সপ্তাহে শীতজনিত রোগে প্রায় এক হাজারের মত শিশু, বৃদ্ধসহ অন্যান্য বয়সী রোগীরা চিকিৎসা নিয়েছেন।”,শিশু ও বৃদ্ধদের প্রতি বিশেষ যত্ন নেওয়ার জন্য অভিভাবকদের বিভিন্ন রকম পরামর্শ দেওয়া হচ্ছে বলে জানান এ চিকিৎসক।,ঠাকুরগাঁওয়ের জেলা প্রশাসক মো. মাহবুবুর রহমান বিডিনিউজ টোয়েন্টিফোর ডটকমকে বলেন, “এ জেলায় শীতের তীব্রতা অনেক বেশি। ঠাকুরগাঁও জেলায় সর্বনিম্ন তাপমাত্রা ৮ ডিগ্রি সেলসিয়াস নির্ধারণ করা হয়েছে। এর ফলে ব্যাহত হচ্ছে স্বাভাবিক জীবনযাত্রা।,“কনকনে ঠাণ্ডায় সবচেয়ে কষ্টে আছে শিশু ও বৃদ্ধ মানুষেরা। তাই সকলকে সচেতন থাকতে হবে।”,তিনি জানান, সরকারিভাবে ২৮ হাজার কম্বল বরাদ্দ পেয়েছেন তারা। সেগুলো অসহায় ও দরিদ্র মানুষদের মাঝে বিতরণ করা হচ্ছে। এছাড়াও জেলা শহরের বিভিন্ন এলাকায় প্রতিদিনই শীতার্ত মানুষের মাঝে কম্বল বিতরণ করা হচ্ছে। আরও ৩০ হাজার কম্বল ও ২০ লাখ টাকা বরাদ্দের জন্য চাহিদাপত্র সংশ্লিষ্ট দপ্তরে পাঠানো হয়েছে।,Copyright © 2022, bdnews24",bn,2023-01-10 09:16:00+06:00
Bdnews24,"মাঠে ঢুকে গেলেন উত্তেজিত সাকিব, বিতর্কিত ঘটনায় খেলা শুরু হতে দেরি",cricket,https://bangla.bdnews24.com/cricket/oi9z0sejj2,"মিরপুর শের-ই বাংলা জাতীয় ক্রিকেট স্টেডিয়ামে মঙ্গলবার রংপুরের ১৫৮ রানের জবাবে বরিশালের পক্ষে ইনিংস সূচনা করেন চতুরাঙ্গা ডি সিলভা ও এনামুল হক বিজয়। রংপুরের পক্ষে প্রথম ওভার করার প্রস্তুতি নিচ্ছিলেন বাঁহাতি স্পিনার রাকিবুল হাসান। তখন স্ট্রাইকে যান বাঁহাতি ওপেনার চতুরাঙ্গা।,তবে চতুরাঙ্গাকে স্ট্রাইকে দেখে রকিবুলকে বদলে অফ স্পিনার শেখ মেহেদি হাসানকে বোলিংয়ে আনেন রংপুরের অধিনায়ক নুরুল হাসান সোহান। তা দেখে ড্রেসিংরুম থেকে বেরিয়ে আসেন সাকিব। ডাগ আউটের সামনে তিনি কথা বলতে থাকেন চতুর্থ আম্পায়ারের সঙ্গে। ,তখন হাতের ইশারায় উইকেটের দুই ব্যাটসম্যানকে কিছু একটা বলছিলেন তিনি। মাঠে দেখা যায় চতুরাঙ্গার বদলে স্ট্রাইক নিতে এগোচ্ছেন এনামুল। সেটি দেখে শেখ মেহেদির বদলে ফের রাকিবুলকেই বোলিং করাতে চায় রংপুর। এটি নিয়েই হয়তো বিবাদ বেধে যায়। ,এক পর্যায়ে সাইড লাইন থেকে সরাসরি মাঠের ভেতরে ঢুকে পড়েন বরিশালের অধিনায়ক সাকিব। দুই আম্পায়ারের সঙ্গে উত্তেজিত ভঙ্গিতে বেশ লম্বা সময় কথা বলতে দেখা যায় তাকে। সাকিব মাঠ থেকে বেরিয়ে যাওয়ার সময় চতুরাঙ্গাই থাকেন স্ট্রাইকে। বোলিং করেন রাকিবুল। ,এ ঘটনায় বেশ কিছুক্ষণ উত্তেজনা বিরাজ করে মাঠে। নির্ধারিত সময়ের কিছুটা পরে শুরু হয় বরিশালের ইনিংস। ,পরে আনুষ্ঠানিক বিবৃতিতে সাকিবের মাঠে ঢোকা নিয়ে দলের অবস্থান ব্যাখ্যা করেন বরিশালের ম্যানেজার সাজ্জাদ আহমেদ।,‘নিয়ম অনুযায়ী কোন বোলার বল করবেন, তা দেখেই ঠিক হয় কোন ব্যাটসম্যানরা স্ট্রাইক নেবেন। এক্ষেত্রে শেখ মেহেদিকে বল করতে আসতে দেখে চতুরাঙ্গা ডি সিলভার বদলে এনামুল হক বিজয়কে স্ট্রাইকে চাচ্ছিলেন সাকিব। কিন্তু আম্পায়ার সেটার অনুমতি দিতে রাজি হচ্ছিলেন না। এই নিয়ে কথা বলতে মাঠে প্রবেশ করেন তিনি।’ ,তবে ক্রিকেটের নিয়ম অনুযায়ী, খেলা চলাকালীন সময়ে কোনো ক্রিকেটার মাঠে ঢুকতে পারেন না। সাকিবের এমন হুট করে মাঠে ঢোকার বিষয়ে কোনো ব্যাখ্যা দেয়নি বরিশাল।,আগের ম্যাচেও সিলেট স্ট্রাইকার্সের বিপক্ষে বরিশালের আম্পায়ারের সঙ্গে বিবাদে জড়ান সাকিব। রেজাউর রহমান রাজার মাথার ওপর দিয়ে যাওয়া বাউন্সারে ওয়াইড না দিয়ে স্রেফ ‘ওয়ান বাউন্স’ দিয়েছিলেন লেগ আম্পায়ার। তখন সেটিকে ওয়াইড দাবি করে তেড়েফুঁড়ে আম্পায়ারের দিকে এগিয়ে যান বরিশালের তারকা অলরাউন্ডার।,এই ম্যাচে বিতর্ক শেষ হয়নি এখানেই। ইনিংসের চতুর্থ ওভারে সিকান্দার রাজার বলে এনামুল হকের বিপক্ষে  এলবিডব্লিউয়ের আবেদনে আম্পায়ার সাড়া না দিলে রিভিউ নেয় রংপুর রাইডার্স। বেশ কয়েকবার রিপ্লে দেখে মাঠের আম্পায়ারের সিদ্ধান্ত বদলে দিয়ে ‘আউট’ দিয়ে দেন টিভি আম্পায়ার।,সিদ্ধান্ত দেখে চটে যান এনামুল। বেশ ক্ষিপ্ত আম্পায়ারের সঙ্গে কথা বলতে দেখা যায় তাকে। একটু পর মাঠ ছাড়েন বটে। তবে মাঠ ছাড়ার সময় সীমানায় দড়ির বিজ্ঞাপনী টপলারে ব্যাট দিয়ে সজোরে আঘাত করেন তিনি।,টিভি আম্পায়ারের সিদ্ধান্ত নিয়ে অবশ্য সংশয়ের রেশ রয়েই যায়। বিপিএলের এডিআরএস-এ বল ট্র্যাকিং প্রযুক্তি নেই। কাজেই মাঠের আম্পায়ারের সিদ্ধান্ত পরিবর্তন করতে হলে টিভি আম্পায়ারকে শতভাগ নিশ্চিত হতে হবে। কিন্তু টিভি রিপ্লে দেখে মনে হয়েছে, ওই বল লেগ স্টাম্পে স্পর্শ করতে পারত বাইরেও যেতে পারত। অন্তত শতভাগ নিশ্চিত হওয়ার কোনো বাস্তবতাই ছিল না।,Copyright © 2022, bdnews24",bn,2023-01-10 10:48:00+06:00
Bdnews24,প্রিন্স হ্যারির ‘স্পেয়ার’: রাজপরিবারের রহস্যের পর্দা উন্মোচন,world,https://bangla.bdnews24.com/world/amags2w7ru,"প্রিন্স হ্যারির বহুল আলোচিত স্মৃতিকথা ‘স্পেয়ার’ আনুষ্ঠানিকভাবে বাজারে এসেছে। একসঙ্গে বিশ্বব্যাপী ১৬টি ভাষায় প্রকাশিত হয়েছে বইটি। ,এই বইয়ে রাজপরিবারের সঙ্গে দ্বন্দ্বের কথা প্রকাশ করে বহু বিতর্ক উস্কে দিয়েছেন ব্রিটিশ ডিউক অব সাসেক্স হ্যারি। ,বিবিসি জানিয়েছে, ক্রেতাদের চাহিদা মেটাতে লন্ডনের বইয়ের দোকানগুলো মধ্যরাতেই খোলা হয়। ‘সরাসরি ভুক্তভোগীর মুখ থেকে’ কাহিনী জানতে বইয়ের একটি কপি সংগ্রহের জন্য দোকানগুলোর সামনে ভক্তদের লম্বা লাইন পড়ে।,স্পেয়ারের বহু অংশ ফাঁস হওয়া ও গত সপ্তাহে স্পেনে বইটি সময়ের আগেই বাজারে এসে যাওয়ায় সৃষ্ট বিশৃঙ্খলার পর লন্ডনে এমন দৃশ্য দেখা গেছে।,ব্রিটিশ বুক রিটেইলার ওয়াটারস্টোনস জানিয়েছে, প্রিন্স হ্যারির বই ‘এক দশকের মধ্যে তাদের সবচেয়ে বেশি আগাম ক্রয়াদেশ পাওয়া’ বইগুলোর একটি হয়ে দাঁড়িয়েছে।,এই বইবিক্রয়কারী প্রতিষ্ঠানটির প্রধান শাখা লন্ডনের পিকাডেলির দোকানটি মঙ্গলবার নির্দিষ্ট সময়ের অনেক আগেই খোলা হয়। বইটি ক্রেতাদের মধ্যে ব্যাপক চাহিদা তৈরি করবে বলে আশা করছে তারা।,‘স্পেয়ার’ এর প্রকাশ উপলক্ষ্যে আরও যারা দোকান খোলা রাখার সময় বৃদ্ধি করেছে তাদের মধ্যে  আরেক ব্রিটিশ রিটেইলার ডব্লিউএইচ স্মিথের ইউস্টন, ভিক্টোরিয়া, হিথ্রো ও গ্যাটউইকের শাখাগুলোও আছে।  ,এই স্মৃতিকথাটি ইতোমধ্যেই যুক্তরাজ্যে অনলাইন রিটেইলার অ্যামাজনের বেস্ট সেলারগুলোর শীর্ষে উঠে গেছে।,গত কয়েকদিন ধরে বইটির ফাঁস হওয়া বিভিন্ন অংশ সংবাদের শিরোনাম হয়েছে। তাতে প্রিন্স হ্যারি কীভাবে তার কৌমার্য হারিয়েছেন থেকে শুরু করে তাকে ব্রিটিশ সিংহাসনের উত্তরাধিকারী বড় ভাই প্রিন্স উইলিয়াম আক্রমণ করেছিলেন, এমন সব কথা প্রকাশ পেয়েছে। ,৪১০ পৃষ্ঠার এই স্মৃতিকথায় ব্রিটিশ রাজপরিবারের সদস্যদের ব্যক্তিগত দ্বন্দ্ব ও উত্তেজনার কথা এসেছে, প্রিন্স হ্যারির ভাষ্যে তার বেড়ে ওঠা ও রাজপরিবারের সঙ্গে তার ঝগড়ার কথাও উঠে এসেছে। , তবে এ পর্যন্ত এসব নিয়ে বাকিংহাম প্রাসাদ ও কেনসিংটন প্রাসাদ কোনো মন্তব্য করেনি এবং কোনো মন্তব্যের অনুরোধে সাড়াও দেয়নি।,কিন্তু বইটিতে দাবি করা হয়েছে, তার বাবাকে (রাজা তৃতীয় চার্লস) দ্বিতীয় বিয়ে না করার জন্য অনুরোধ করেছিলেন প্রিন্স হ্যারি, আফগানিস্তানে ব্রিটিশ বাহিনীর হয়ে যুদ্ধ করার সময় তিনি ২৫ জন তালেবান যোদ্ধাকে হত্যা করেছেন, অংশত প্যানিক অ্যাটাক এড়াতে অবৈধ মাদক গ্রহণ করেছেন এবং তার স্ত্রী মেগানের সঙ্গে বড় ভাইয়ের স্ত্রী ক্যাথেরিনের বনিবনা ছিল না। ,এই বইয়ের প্রধান একটি বিষয় হচ্ছে হ্যারির মাকে (প্রিন্সেস ডায়না) হারানোর শোক, যা তিনি আর কাটিয়ে উঠতে পারেছিলেন না। হ্যারি জানিয়েছেন, মাকে হারানোর আঘাত তিনি বহুদিন বয়ে বেড়িয়েছেন।,ডায়নাকে অনুসরণ করার জন্য সাংবাদপত্রকে দায়ী করা হয়েছে এবং বইটির প্রচারের জন্য দেওয়া বেশ কয়েকটি সাক্ষাৎকারের একটিতে প্রিন্স হ্যারি বলেছেন, গণমাধ্যমের দৃষ্টিভঙ্গী পাল্টে দেওয়া তার ‘জীবনব্যাপী’ কাজ হবে।,বইটিতে প্রিন্স হ্যারি ও প্রিন্স উইলিয়ামের জীবনের অপ্রত্যাশিত বিস্তারিত কিছু বিবরণ আছে বলে মন্তব্য বিবিসির। ,বইটিতে প্রিন্স হ্যারি জানিয়েছেন, তিনি তার নিজের পরিবারের কাছ থেকে নয় বিবিসির ওয়েবসাইট থেকেই প্রথম রানি এলিজাবেথের মৃত্যু সংবাদ পেয়েছিলেন।,বইয়ের কৃতজ্ঞতাস্বীকার অংশে রাজপরিবারের সদস্যদের নাম বাদ দেওয়া হয়েছে। তাদের বদলে ডিউক অব সাসেক্স যুক্তরাজ্যে থাকা তার এক বন্ধুকে ‘বিশেষ ধন্যবাদ’ জানিয়েছেন। এই বন্ধু বিভিন্ন দুঃসময়েও তার পাশে ছিলেন বলে জানিয়েছেন তিনি।,‘মানসিক আঘাত’ কাটিয়ে উঠতে থেরাপিস্ট তাকে সহায়তা করেছিলেন বলেও উল্লেখ করেছেন হ্যারি।,বিবিসি বলছে, তিনি তার সৎ মা কুইন কনসোর্ট ক্যামেলিয়া, বড় ভাই প্রিন্সেস অব ওয়েলস উইলিয়ামসহ রাজপরিবারের সঙ্গে উত্তেজনার কথা প্রকাশ করে বহু বিতর্ক উস্কে দিয়েছেন।,Copyright © 2022, bdnews24",bn,2023-01-10 10:53:00+06:00
Bdnews24,"কোভিড: ১০ দিন মৃত্যুহীন, শনাক্ত ২১ রোগী",coronavirus-pandemic,https://bangla.bdnews24.com/coronavirus-pandemic/jw859l9fwr,"দেশে টানা দশম দিনের মত করোনাভাইরাসে কারও মৃত্যুর খবর আসেনি, এক দিনে শনাক্ত হয়েছে আরও ২১ জন কোভিড রোগী।,স্বাস্থ্য অধিদপ্তর জানিয়েছে, মঙ্গলবার সকাল পর্যন্ত আগের ২৪ ঘণ্টায় ৩ হাজার ৭৬৩টি নমুনা পরীক্ষা করে নতুন ওই ২১ জন রোগী শনাক্ত হয়।,তাতে দিনে শনাক্তের হার হয়েছে ০ দশমিক ৫৬ শতাংশ হয়েছে, যা আগের দিন ০ দশমিক ৭২ শতাংশ ছিল।,সর্বশেষ বছরের প্রথম দিন একজন কোভিড রোগীর মৃত্যুর খবর এসেছিল। তারপর আট দিনে নতুন কারও মৃত্যু হয়নি এ ভাইরাসে।,নতুন রোগীদের নিয়ে দেশে মোট শনাক্ত কোভিড রোগীর সংখ্যা বেড়ে ২০ লাখ ৩৭ হাজার ৩০৫ জন হয়েছে। মৃতের মোট সংখ্যা আগের মতই ২৯ হাজার ৪৪০ জন রয়েছে।,গত ২৪ ঘণ্টায় ১৩২ জন কোভিড রোগীর সেরে ওঠার তথ্য দিয়েছে স্বাস্থ্য অধিদপ্তর। তাদের নিয়ে এ পর্যন্ত সুস্থ হলেন ১৯ লাখ ৮৮ হাজার ৮৪৬ জন।,বাংলাদেশে করোনাভাইরাসের প্রথম সংক্রমণ ধরা পড়েছিল ২০২০ সালের ৮ মার্চ। ডেল্টা ভ্যারিয়েন্টের ব্যাপক বিস্তারের মধ্যে গত বছরের ২৮ জুলাই দেশে রেকর্ড ১৬ হাজার ২৩০ জন নতুন রোগী শনাক্ত হয়।,প্রথম রোগী শনাক্তের ১০ দিন পর ২০২০ সালের ১৮ মার্চ দেশে প্রথম মৃত্যুর তথ্য নিশ্চিত করে স্বাস্থ্য অধিদপ্তর। ২০২১ সালের ৫ অগাস্ট ও ১০ অগাস্ট ২৬৪ জন করে মৃত্যুর খবর আসে, যা মহামারীর মধ্যে এক দিনের সর্বোচ্চ সংখ্যা।,বিশ্বে করোনাভাইরাস আক্রান্ত হয়ে এ পর্যন্ত মারা গেছে ৬৭ লাখ ৯ হাজারের বেশি মানুষ। বিশ্বজুড়ে আক্রান্ত ছাড়িয়েছে ৬৬ কোটি ৪৬ লাখ।,Copyright © 2022, bdnews24",bn,2023-01-10 11:08:00+06:00
Bdnews24,আর্জেন্টাইন মিডফিল্ডারকে দলে টানল সাউথ্যাম্পটন,sport,https://bangla.bdnews24.com/sport/93ikf03ksi,"আলকারাসের প্রিমিয়ার লিগের দলটিতে যোগ দেওয়ার বিষয়টি সোমবার বিবৃতি দিয়ে জানায় রেসিং ক্লাব।,২০ বছর বয়সী এই ফুটবলারকে দলে টানতে ১ কোটি ৩৫ লাখ ইউরোর বেশি গুনতে হয়েছে সাউথ্যাম্পটনকে। এছাড়া ১৫ শতাংশ সেল-অন ফিও প্রদান করেছে ইংলিশ ক্লাবটি।,২০২০ সালে পেশাদার ফুটবলে অভিষেক হয় আলকারাসের। এরপর থেকে এখন পর্যন্ত ৮৩ ম্যাচ খেলে ১২টি গোল করেছেন তিনি। নামের পাশে অ্যাসিস্ট রয়েছে ৬টি।,এই দলবদলে কার্লোস আলকারাসের আগে ক্রোয়েশিয়া ফরোয়ার্ড মিসলাভ অরসিচকে দলে ভেড়ায় সাউথ্যাম্পটন।,ইংল্যান্ডের শীর্ষ লিগে ১৮ ম্যাচে ১২ পয়েন্ট নিয়ে তলানিতে আছে সাউথ্যাম্পটন। নিজেদের পরবর্তী ম্যাচে ইংলিশ লিগ কাপের কোয়ার্টার-ফাইনালে আগামী বুধবার তাদের প্রতিপক্ষ ম্যানচেস্টার সিটি।,Copyright © 2022, bdnews24",bn,2023-01-10 11:10:00+06:00
Bdnews24,গৃহবধূকে গাছের সঙ্গে বেঁধে শরীরে দেওয়া হলো আগুন,samagrabangladesh,https://bangla.bdnews24.com/samagrabangladesh/n4kga5hux1,"গোপালগঞ্জের কাশিয়ানী উপজেলায় জমি সংক্রান্ত বিরোধের জের ধরে গৃহবধূকে ঘর থেকে টেনে গাছের সঙ্গে বেঁধে শরীরে আগুন ধরিয়ে দেওয়ার অভিযোগ উঠেছে।  ,মঙ্গলবার সকাল ১১টার দিকে উপজেলার সাজাইল ইউনিয়নের বাঘঝাপা গ্রামে এ ঘটনা ঘটে বলে কাশিয়ানী থানার ওসি ফিরোজ আলম জানান।,অগ্নিদগ্ধ সুফি বেগম গ্রামের অবসরপ্রাপ্ত পুলিশ সদস্য ইউসুফ আলী মোল্লার স্ত্রী। তাকে প্রথমে কাশিয়ানী উপজেলা স্বাস্থ্য কমপ্লেক্সে এবং পরে অবস্থার অবনতি হওয়ায় ঢাকা মেডিকেল কলেজ হাসপাতালের বার্ন অ্যান্ড প্লাস্টিক সার্জারি ইউনিটে স্থানান্তর করা হয়েছে।,কাশিয়ানী ১০০ শয্যাবিশিষ্ট হাসপাতালের আবাসিক চিকিৎসা কর্মকর্তা (আরএমও) আমিনুল ইসলাম বলেন, “রোগীর অবস্থা আশঙ্কাজনক। তার পুরো শরীরই পুড়ে গেছে। তাই তাকে উন্নত চিকিৎসার জন্য ঢাকায় স্থানান্তর করা হয়েছে।”,অগ্নিদগ্ধ সুফি বেগম হাসপাতালে সাংবাদিকদের বলেন, স্বামীর পৈত্রিক সম্পত্তি নিয়ে দীর্ঘদিন ধরেই দেবর লিয়াকত মোল্লার সঙ্গে বিরোধ চলে আসছিল। লিয়াকতও অবসরপ্রাপ্ত পুলিশ সদস্য। তিনি তার সম্পত্তির অংশ বিক্রি করে গ্রাম থেকে চলে গেছেন। কিন্তু এখনও সম্পত্তি দাবি করছেন। মূলত সম্পত্তি নিয়ে দুই ভাইয়ের বিরোধ।,এই বিরোধের জেরে এই আগেও লিয়াকত মোল্লা একদিন সুফি বেগমের মাথার চুল কেটে দেন। পরে গ্রামের গণ্যমান্য ব্যক্তিরা সেটি মীমাংসা করেন।,সুফি বেগম আরও বলেন, “সকালে লিয়াকত মোল্লা ও আমার আরেক দেবর আব্দুর রহমানের ছেলে সোহেল বাড়িতে আসে। এ সময় আমি বাড়িতে একা ছিলাম। তারা আমাকে বসতঘর থেকে টেনে-হিঁচড়ে বাইরে বের করে এবং উঠানের পেয়ারা গাছের সঙ্গে আমার হাত-পা বেঁধে ফেলে।”,“পরে আমার গায়ে আগুন ধরিয়ে দিয়ে পালিয়ে যায়। আমি চিৎকার করলে প্রতিবেশীরা এগিয়ে আসে। তারা আমাকে কাশিয়ানী হাসপাতালে নিয়ে আসে। আমার সারা শরীর পুড়ে গেছে।”,সুফি বেগমের স্বামী ইউসুফ আলী মোল্লা বলেন, “ঘটনার সময় আমি বাড়ি ছিলাম না। এর আগেও লিয়াকত মোল্লা আমার স্ত্রীর চুল কেটে দিয়েছিল। এটি স্থানীয়ভাবে মীমাংসা করা হয়। এখন সে নৃশংস ঘটনা ঘটিয়েছে। আমি এ ব্যাপারে মামলা করব।”,“তার পৈত্রিক জমি সে বিক্রি করে ফেলেছে। তারপরও সে আমার অংশের জমির ভাগ চায়। এ নিয়েই সে বিরোধ করে আসছিল।”,কাশিয়ানী থানার ওসি ফিরোজ আলম বলেন, “ঘটনার পর পরই লিয়াকত মোল্লা পালিয়ে গেছেন। তাকে গ্রেপ্তারে অভিযান চলছে। ধারণা করা হচ্ছে, জমিজমা সংক্রান্ত বিরোধের জের ধরে এই ঘটনা ঘটেছে।”,ইউসুফ আলী মোল্লাদের প্রতিবেশী বাঘঝাপা গ্রামের প্রিন্স মোল্লা বলেন, “ইউসুফ মোল্লার বাড়িটি অনেকটা ঝোপ- জঙ্গলে ঘেরা। বাড়িতে মানুষ ঢুকলে টের পাওয়া যায় না। আগুনের শিখা দেখে আমরা ওই নারীকে উদ্ধার করি।”,“জমিজমা নিয়ে তাদের দুই ভাইয়ের বিরোধ আছে বলে আমরা জানি। এক বছর আগে লিয়াকত তার ভাবীর চুল কেটে দেয়। তখন আমরা সেটি বিশ্বাস করিনি। পরে সেটি গ্রাম্য সালিসে মীমাংসা হয়। এখন যে ঘটনা ঘটেছে তা জঘন্য। এ ঘটনার ন্যয়বিচার হওয়া উচিত।”,Copyright © 2022, bdnews24",bn,2023-01-10 11:11:00+06:00
Bdnews24,ফারদিনের মৃত্যু: অবশেষে মুক্তি পেলেন বুশরা,samagrabangladesh,https://bangla.bdnews24.com/samagrabangladesh/u1755lgsps,"বুয়েট শিক্ষার্থী ফারদিন নূর পরশের মৃত্যুর ঘটনায় দুই মাস কারাগারে আটক থাকার পর জামিনে মুক্তি পেলেন তার বন্ধু আমাতুল্লাহ বুশরা।,মঙ্গলবার দুপুর ২টার দিকে গাজীপুরের কাশিমপুর মহিলা কেন্দ্রীয় কারাগার থেকে তিনি ছাড়া পান বলে জেলার ফারহানা আক্তার জানিয়েছেন।,ঢাকার সপ্তম অতিরিক্ত মহানগর দায়রা জজ তেহসিন ইফতেখার রোববার বুশরার জামিন মঞ্জুর করেন। এর আগে ফারদিন হত্যা মামলায় গত ১০ নভেম্বর বুশরাকে তার বাসা থেকে গ্রেপ্তার করে পুলিশ।,কাশিমপুর মহিলা কেন্দ্রীয় কারাগারের জেলার ফারহানা আক্তার বিডনিউজ টোয়েন্টিফোর ডটকমকে বলেন, “আদালতের কাগজপত্র কারাগারে এসে পৌঁছালে তা যাচাই-বাছাই শেষে আমাতুল্লাহ বুশরাকে দুপুরে মুক্তি দেওয়া হয়।“,মুক্তির পর বুশরাকে তার বাবা মঞ্জুরুল ইসলাম কারাগার থেকে নিয়ে যান বলেও জানান ফারহানা আক্তার।,গ্রেপ্তারের পর পাঁচ দিনের রিমান্ড শেষে ১৬ নভেম্বর বুশরার জামিন আবেদন খারিজ করে তাকে কারাগারে রাখার আদেশ দিয়েছিল আদালত। ৫ ডিসেম্বর হাকিম আদালতে বুশরার জামিন আবেদন আবারও খারিজ হলে তিনি জজ আদালতে আবেদন করেন।,ওই আবেদনের একমাস পর ৫ জানুয়ারি বুশরার জামিন শুনানি হয়। কিন্তু বাদী পক্ষের আইনজীবী সেদিন শুনানিতে ছিলেন না। সে কারণে রোববার তাকে শুনানি করার অনুমতি দেন বিচারক।,রোববার শুনানিতে বুশরার পক্ষে যুক্তি উপস্থাপন করেন যুদ্ধাপরাধ ট্রাইব্যুনালের আইনজীবী মোখলেসুর রহমান বাদল। ফারদিনের বাবা কাজী নূর উদ্দিন রানার পক্ষে ছিলেন আইনজীবী হেমায়েত উদ্দিন হীরন।,ওইদিন ঢাকার সপ্তম অতিরিক্ত মহানগর দায়রা জজ তেহসিন ইফতেখার বুশরার জামিন মঞ্জুর করেন। পুলিশ এ মামলায় তদন্ত প্রতিবেদন জমা দেওয়া পর্যন্ত তার জামিন বহাল থাকবে।,মামলার তদন্তকারী সংস্থাটি গোয়েন্দা পুলিশ এরই মধ্যে জানিয়েছে, ফারদিন খুন হননি, আত্মহত্যা করেছিলেন। আর তার মৃত্যুর সঙ্গে বুশরার কোনো ‘সংশ্লিষ্টতা পাওয়া যায়নি’। সুতরাং আদালতে এ মামলায় চূড়ান্ত প্রতিবেদন দেওয়া হবে।,২৪ বছর বয়সী ফারদিন বাংলাদেশ প্রকৌশল বিশ্ববিদ্যালয়ের সিভিল ইঞ্জিনিয়ারিং বিভাগের তৃতীয় বর্ষের ছাত্র ছিলেন। বিশ্ববিদ্যালয়ের ডিবেটিং ক্লাবের যুগ্ম-সম্পাদকও ছিলেন ফারদিন।,তার বন্ধু আমাতুল্লাহ বুশরা পড়েন ঢাকার ইস্ট ওয়েস্ট ইউনিভার্সিটির ইংরেজি বিভাগে। শিক্ষাপ্রতিষ্ঠানের কাছে রামপুরার বনশ্রী এলাকায় মেসে থাকতেন তিনি।,বছর পাঁচেক আগে এক বিতর্ক প্রতিযোগিতায় ফারদিনের সঙ্গে তার পরিচয় হয় বলে ফারদিনের বাবা কাজী নূরউদ্দিন রানা জানিয়েছিলেন।,গত ৪ নভেম্বর নিখোঁজ হওয়ার পর ৭ নভেম্বর বিকালে নারায়ণগঞ্জের শীতলক্ষ্যা নদী থেকে ফারদিনের মরদেহ উদ্ধার করেছিল নৌ-পুলিশ৷,ফারদিন নিখোঁজ হওয়ার আগে তাকে সর্বশেষ রামপুরা এলাকায় বুশরার সঙ্গে দেখা গিয়েছিল। সে কারণে রামপুরা থানাতেই একটি জিডি করেছিলেন ফারদিনের বাবা।,ছেলের লাশ পাওয়ার দুদিন পর ১০ নভেম্বর ভোরে তিনি রামপুরা থানাতেই একটি হত্যা মামলা দায়ের করেন, সেখানে বুশরাকেই একমাত্র আসামি করা হয়।,Copyright © 2022, bdnews24",bn,2023-01-10 09:54:00+06:00
Bdnews24,দক্ষিণ কোরিয়া-জাপানের দর্শনার্থীদের ভিসা দেওয়া বন্ধ করল চীন,world,https://bangla.bdnews24.com/world/9c0yraroz4,"দক্ষিণ কোরিয়া ও জাপান থেকে আগত দর্শণার্থীদের স্বল্পমেয়াদী ভিসা দেওয়া বন্ধ করেছে চীন। দেশ দুটি চীন থেকে আগতদের জন্য কোভিড বিধিনিষেধ আরোপ করার পাল্টা জবাবে বেইজিং তাদের বিরুদ্ধে এ পদক্ষেপ নিয়েছে।,দক্ষিণ কোরিয়ার রাজধানী সিউলে অবস্থিত চীনা দূতাবাস জানিয়েছে, চীনে পর্যটক হিসাবে দক্ষিণ কোরিয়ার নাগরিকদের প্রবেশ বন্ধ করা হয়েছে।,ওদিকে, জাপানের গণমাধ্যম জানিয়েছে, চীন সেখানেও একইরকম পদক্ষেপ নিচ্ছে।,বেইজিং বলছে, ওই দেশগুলোতে চীনা দর্শণার্থীদের প্রবেশে ‘বৈষম্যমূলক’ কড়াকড়ির পদক্ষেপ যতক্ষণ পর্যন্ত বহাল থাকবে, ততক্ষণ পাল্টা জবাব হিসাবে তাদের দর্শণার্থীদের চীনে প্রবেশও বন্ধ থাকবে।,গত সপ্তাহে দক্ষিণ কোরিয়া চীন থেকে আগতদের পর্যটক ভিসা দেওয়া বন্ধ করেছে। চীনের পররাষ্ট্রমন্ত্রণালয় এ পদক্ষেপকে ‘অগ্রহণযোগ্য’ এবং ‘অবৈজ্ঞানিক’ বলে এর সমালোচনা করেছে।,এবার দক্ষিণ কোরিয়ার নাগরিকদের চীনে প্রবেশ বন্ধের পদক্ষেপের প্রতিক্রিয়ায় দেশটির পররাষ্ট্রমন্ত্রণালয় বিবিসি-কে বলেছে, চীন থেকে আগতদের ক্ষেত্রে তারা যে নীতি নিয়েছে, তা বিজ্ঞানসম্মতভাবে এবং তথ্যপ্রমাণের ভিত্তিতেই নেওয়া হয়েছে।,জাপান অবশ্য এখনও চীনা দর্শণার্থীদেরকে তাদের দেশে ঢুকতে দিচ্ছে। তবে এজন্য চীনাদেরকে কোভিড নেগেটিভ সনদ দেখাতে হচ্ছে।,দক্ষিণ কোরিয়ার রোগ নিয়ন্ত্রণ ও প্রতিরোধ কেন্দ্র বলছে, ভিসায় কড়াকড়ি আরোপের আগে চীন থেকে আসা প্রায় এক-তৃতীয়াংশ নাগরিকেরই কোভিড পজিটিভ শনাক্ত হয়েছে।,ফলে চীন থেকে আগতদের ওপর ভিসায় কড়াকড়ি অন্তত এ মাসের শেষ পর্যন্ত বহাল থাকবে। আর এই সময়ের মধ্যে বিজ্ঞানীরা চীন থেকে করোনাভাইরাসের নতুন ধরণ আসার কোনও সম্ভাবনা আছে কিনা তা বিশ্লেষণ করে দেখার সুযোগ পাবেন।,কেরিয়া বিশ্ববিদ্যালয়ের সংক্রামক রোগ বিশেষজ্ঞ এবং সরকারের উপদেষ্টা প্রফেসর কিম উ জু বলেন, “করোনাভাইরাসের নতুন ধরণ পর্যবেক্ষণের ক্ষেত্রে চীনে এ মুহূর্তে কোনও স্বচ্ছতা নেই। চীন থেকে একটি নতুন ধরণ চলে এলে সেটি গোটা বিশ্বের জন্যই কঠিন পরিস্থিতি হয়ে দাঁড়াবে। কোরিয়ার স্বাস্থ্য ব্যবস্থার জন্যও সেটি বিপর্যয়কর হবে।”,কেভিড নেগেটিভ সনদ দেখিয়ে বর্তমানে খুব কমসংখ্যক চীনাই দক্ষিণ কোরিয়ায় ঢুকতে পারছে। আর কেবলমাত্র সিউলের ইনচেওন আন্তর্জাতিক বিমানবন্দরেই এখন চীন থেকে আসা ফ্লাইট নামতে দেওয়া হচ্ছে। সেখানে আগতদেরকে পিপিই পরা সামরিক কর্মকর্তাদের মুখোমুখি হতে হচ্ছে।,Copyright © 2022, bdnews24",bn,2023-01-10 11:15:00+06:00
Bdnews24,"প্লাস্টিক বর্জ্যে ভরাট কীর্তনখোলার তলদেশ, ড্রেজিংয়ে হিমশিম",samagrabangladesh,https://bangla.bdnews24.com/samagrabangladesh/6a4xw9c4rr,"প্লাস্টিক বর্জ্যে ভরাট হয়ে যাচ্ছে বরিশালের কীর্তনখোলা নদীর তলদেশ। যার কারণে বরিশাল নৌ-বন্দর এলাকায় এই নদীর ড্রেজিং বা খনন কাজে হিমশিম খেতে হচ্ছে সংশ্লিষ্টদের।,নগরীর বিভিন্ন ড্রেন ও লঞ্চ থেকে পলিথিন-প্লাস্টিকের বর্জ্য ফেলা বন্ধ না হলে নদী ড্রেজিং করা দুরুহ হয়ে পড়বে। এতে কীর্তনখোলা নাব্যতা হারাবে বলে আশঙ্কার কথা জানান বিআইডব্লিউটিএর ড্রেজিং বিভাগের তত্ত্বাবধায়ক প্রকৌশলী মো. মিজানুর রহমান।,তিনি বিডিনিউজ টোয়েন্টিফোর ডটকমকে বলেন, নাব্য সঙ্কট থাকায় কীর্তনখোলা নদীর বরিশাল নৌ-বন্দর এলাকায় খনন কাজ চলছে। গত ৪ ডিসেম্বর খনন কাজ শুরু হয়েছে। ভাটির সময় নৌ-বন্দর এলাকায় যাতে ১৪ ফুট গভীরতা থাকে, সেই লক্ষ্য নিয়ে আপাতত এক লাখ ঘন মিটার বালু উত্তোলন করা হবে।,প্রকৌশলী মিজানুর বলেন, “কিন্তু নদীর তলদেশে জমা হওয়া পলিথিন ও প্লাস্টিকসহ বিভিন্ন বর্জ্যের কারণে খনন কাজ বিলম্বিত হচ্ছে।প্লাস্টিকের কারণে একটু পর পর খননযন্ত্র আটকে যায়। খনন যন্ত্র পরিস্কার করে আবারও কাজ শুরু করতে হয়। এ কারণে খনন কাজ ব্যাহত হচ্ছে।”,নগরীর বিভিন্ন ড্রেন থেকে কীর্তনখোলা নদীতে বর্জ্য বের হওয়া বন্ধ করার জন্য সলিড ওয়েস্ট ম্যানেজমেন্ট ও সুয়ারেজ প্লান্ট ব্যবস্থা নেওয়ার পরামর্শ দিয়েছেন তিনি।,তা না হলে অদূর ভবিষ্যতে কীর্তনখোলা নদীতে খনন কাজ করা যাবে না বলে জানিয়েছেন এই প্রকৌশলী।,তিনি বলেন, “আপদকালীন ব্যবস্থা হিসেবে কীর্তনখোলা নদীতে নগরীর খাল ও ড্রেনের প্রবেশমুখে নেট দিয়ে প্লাস্টিক ও পলিথিনসহ বর্জ্য প্রবেশ বন্ধ করতে হবে। সেগুলো নিয়মিত পরিস্কার করলে এ থেকে কিছুটা রক্ষা হবে।“,বিআইডব্লিউটিএর বন্দর কর্মকর্তা আব্দুর রাজ্জাক বিডিনিউজ টোয়েন্টিফোর ডটকমকে বলেন, খাল এবং ড্রেনের মাধ্যমে নগরীর সব বর্জ্যই কীর্তনখোলায় পড়ে। সেগুলো এসে নদীর তলদেশ ভরাট করে ফেলছে। নদীর ভরাট ও দূষণ প্রতিরোধ করতে হলে নগরীর খাল সংস্কার ও পরিস্কার-পরিচ্ছন্ন রাখতে হবে।,সরেজমিনে মঙ্গলবার বরিশাল নৌ-বন্দরে গিয়ে দেখা গেছে পলিথিন, প্লাস্টিকের বিভিন্ন ব্যাগ, ছেড়া জালসহ বহুবিধ ময়লা আবর্জনার স্তুপে নদী খনন কাজের যন্ত্র আটকে যাচ্ছে। নৌকা নিয়ে তিন-চার জন শ্রমিক কাঁচি দিয়ে কেটে কেটে যন্ত্র পরিষ্কার করছে।,পরে সেই আবর্জনা সদর উপজেলার চরকাউয়ায় ভাঙ্গনপ্রবণ এলাকায় ফেলা হচ্ছে বলে জানিয়েছেন ড্রেজারের চিফ মাস্টার মো. রফিকুল ইসলাম।,বিডিনিউজ টোয়েন্টিফোর ডটকমকে তিনি বলেন, “প্রতি ঘণ্টায় ঘণ্টায় যন্ত্র বন্ধ করতে হচ্ছে। ঘণ্টার বেশি সময় লাগছে আবর্জনা পরিষ্কার করতে। এতে করে তিনদিনের কাজ ১২ দিনেও শেষ হচ্ছে না।”,রফিক আরও জানান, বেশিরভাগ ময়লাই পলিথিন ও প্লাস্টিকের বিভিন্ন বস্তু। এগুলো পচনশীল না হওয়ার কারণে নদীর ভিতরে জট পাকানো অবস্থায় পড়ে থাকে, এরসঙ্গে পলিযুক্ত হয়ে মোটা আস্তরণ তৈরি করছে।,অভ্যন্তরীণ রুটের এমভি লক্ষীপুর লঞ্চের সুকানি মো. মনির বিডিনিউজ টোয়েন্টিফোর ডটকমকে বলেন, “বর্তমানে ঘাট এলাকায় নদীর পানির গভীরতা সাড়ে পাঁচ ফুট। এতে লঞ্চ ঘাটে ভেড়ানো কষ্টসাধ্য। খনন করা হলে আর সমস্যা থাকবে না।”,বরিশাল-ঢাকা রুটের ডভেঞ্চার-৯ লঞ্চের মাস্টার আলমাস দেওয়ান বলেন, শীতের সময়ে এমনিতেই সব নদীতে নাব্যতা কম থাকে। নদী শাসনের এটাই উপযুক্ত সময়।,“প্রতিবছর এই খনন হয়। কিন্তু এটা পরিকল্পিত হওয়া উচিত। মাস দুয়েক ঠিক থাকে, তারপর আবারও একই অবস্থা। এর স্থায়ী সমাধান হওয়া উচিত। প্রতিবার খননে কত টাকার ক্ষতি হয় ভাবা উচিত।”,বাংলাদেশ পরিবেশ আন্দোলন (বাপা)র জেলা সমন্বয়ক ও নদী গবেষক রফিকুল আলম বলেন, দ্রুত এ অবস্থা ঠেকানো না গেলে কীর্তনখোলাও ঢাকার বুড়িগঙ্গা নদীর মতোই হবে। এতে নদীর জীববৈচিত্র্যই শুধু ক্ষতিগ্রস্থ হবে তা নয়, বরং দু-এক বছরে মাছ শূন্য হয়ে যাবে কীর্তনখোলা নদী।,তিনি বলেন, “এভাবে খননের আগে ওয়াটার ক্যামেরা ব্যবহার করে নদীর এসব ময়লা পরিষ্কার করা জরুরি। তা না হলে এ ড্রেজিং কোনো কাজে আসবে না।”,তিনি এ সময় বরিশাল বন্দর সংশ্লিষ্ট  নগরীর রসুলপুর এলাকায় জেগে ওঠা দৃশ্যমান চর গভীরভাবে কেটে চরকাউয়া অংশের ভাঙন ঠেকানোর পরামর্শও দেন।,Copyright © 2022, bdnews24",bn,2023-01-10 11:18:00+06:00
Bdnews24,গাজীপুরে মোজা কারখানার আগুন নিয়ন্ত্রণে,samagrabangladesh,https://bangla.bdnews24.com/samagrabangladesh/2dm3i5ic6g,"গাজীপুরের শ্রীপুর উপজেলায় একটি মোজা তৈরির কারখানায় লাগা আগুন তিন ঘণ্টা পর নিয়ন্ত্রণে এনেছে ফায়ার সার্ভিস।,গাজীপুর ফায়ার সার্ভিসের সহকারী উপ-পরিচালক আব্দুল আল আরেফিন জানান, মঙ্গলবার বেলা সাড়ে ১২টায় রাজাবাড়ি ইউনিয়নের ধলাদিয়া গ্রামের গ্লোভস (বাংলাদেশ) ম্যানুফ্যাকচারিং কোম্পানি লিমিটেড কারখানায় এ আগুন লাগে।,বেলা ২টা ৪৫ মিনিটে আগুন সম্পূর্ণ ভাবে নিয়ন্ত্রণে আসে। এ ঘটনায় কারো হতাহতের খবর পাওয়া যায়নি।,আব্দুল আল আরেফিন বলেন, কারখানার চারতলা ভবনে আগুন লাগে। খবর পেয়ে গাজীপুর, শ্রীপুর ও কাপাসিয়া ফায়ার সার্ভিসের পাঁচটি ইউনিট আগুন নিয়ন্ত্রণে আনার কাজ শুরু করে।,কারাখানার ভেতরে পর্যাপ্ত অয়েল ও কেমিক্যাল ছিল। এছাড়াও মোজা কারখানায় সিনথেটিক জাতীয় পদার্থ থাকায় আগুন দ্রুত ছড়িয়ে পড়ে; ধোঁয়ায় ছেয়ে যায় চারপাশ।,“পাশে ওই কারখানার আরও কিছু ভবন ছিল, আমরা চেষ্টা করেছি আগুন যাতে পাশের ভবনে না ছড়িয়ে পড়তে পারে, এতে আমরা সফল হয়েছি।”যোগ করেন তিনি।,এখন আগুন ছড়ানোর কোনো সুযোগ নেই জানিয়ে ফায়ার সার্ভিসের এ কর্মকর্তা বলেন, “এখন ড্যাম্পিং এর কাজ চলছে।”,আগুন নিয়ন্ত্রণে বেগ পতে হয়েছে জানিয়ে আরেফিন আরও বলেন, “কারখানায় তেমন পানি মজুদ ছিল না। আমরা বাইরে থেকে পানি সরবরাহ করেছি।”,তবে তাৎক্ষণিকভাবে আগুন লাগার কারণ ও ক্ষয়ক্ষতির পরিমাণ জানাতে পারেননি তিনি।,Copyright © 2022, bdnews24",bn,2023-01-10 11:13:00+06:00
Bdnews24,'ভালো' আছেন এফএ কাপে চোট পাওয়া সাকা,sport,https://bangla.bdnews24.com/sport/0o7he4pq35," ,কাসাম স্টেডিয়ামে গত সোমবারের ম্যাচে ৩-০ গোলে জেতে আর্সেনাল। শুরুর একাদশে থাকা সাকাকে দ্বিতীয়ার্ধে তুলে নেন আর্তেতা। ,নিজেদের পরবর্তী ম্যাচে আগামী রোববার নগর প্রতিদ্বন্দ্বী টটেনহ্যামে হটস্পারের বিপক্ষে খেলবে পয়েন্ট টেবিলে শীর্ষে থাকা আর্সেনাল। এই ম্যাচের আগে সাকার চোট চিন্তার কারণ ছিল দলটির জন্য। ,তবে ম্যাচের পর সংবাদ সম্মেলনে সাকাকে নিয়ে ইতিবাচক কথা শোনান আর্তেতা। তিনি বলেন, এখন 'ভালো' আছেন ২১ বছর বয়সী এই ফুটবলার এবং আশাবাদ ব্যক্ত করেন টটেনহ্যাম ম্যাচে তাকে পাওয়ার ব্যাপারে। ,চলতি মৌসুমে সব প্রতিযোগিতা মিলিয়ে ২৪ ম্যাচ খেলে ৭টি গোল করা সাকা সতীর্থদের দিয়ে করিয়েছেন ছয় গোল।,Copyright © 2022, bdnews24",bn,2023-01-10 11:47:00+06:00
Bdnews24,অবশেষে পাঠানের ট্রেইলার: ‘দেশ বাঁচানোর’ মিশনে শাহরুখ,glitz,https://bangla.bdnews24.com/glitz/zupgofg4e0,"Copyright © 2022, bdnews24",bn,2023-01-10 11:45:00+06:00
Bdnews24,ধামরাইয়ে গ্যাস থেকে বিস্ফোরণ: মৃত্যু বেড়ে ৩,bangladesh,https://bangla.bdnews24.com/bangladesh/195bma8vmp,"ঢাকার ধামরাইয়ে রান্নাঘরে গ্যাস জমে বিস্ফোরণে অগ্নিদগ্ধদের আরও একজন মারা গেছেন। এই নিয়ে এই ঘটনায় নিহতের সংখ্যা বেড়ে হল ৩। হাসপাতালে এখনও চিকিৎসাধীন দুজন। ,শনিবার ভোরে ধামরাইয়ের কুমড়াইল এলাকার কবরস্থান সংলগ্ন দোতলা বাড়ির নিচতলায় পোশাককর্মী মনজুরুল ইসলামের ঘরে এই বিস্ফোরণ ঘটে। ,তাতে মনজুরসহ পাঁচজন দগ্ধ হলে সবাইকে ঢাকায় এনে শেখ হাসিনা জাতীয় বার্ন অ্যান্ড প্লাস্টিক সার্জারি ইনস্টিটিউটে ভর্তি করা হয়। ,মঙ্গলবার দুপুরে মারা যান সাদিয়া আক্তার (১৯। তিনি মনজুরের স্ত্রীর বোনের মেয়ে।,সাদিয়ার দেহের ৭৫ শতাংশ দগ্ধ ছিল বলে জানিয়েছেন ইনস্টিটিউটের আবাসিক চিকিৎসক এস এম আইউব হোসেন।,এর আগে মঙ্গলবার ভোরে মৃত্যু হয়েছিল মনজুরের স্ত্রী জোসনা আক্তারের (২৫)। তার দেহের ৭০ শতাংশ দগ্ধ হয়েছিল। মনজুর ও জোছসার দুই বছর বয়সী মেয়ে মরিয়মের মৃত্যু হয় রোববার রাতে।,মনজুর (৩৫) এবং তার স্ত্রী জোসনার বড় বোন হোসনে আরা (৩০) এখন হাসপাতালে চিকিৎসাধীন।,আহতদের হাসপাতালে নিয়ে আসা ব্যক্তি মো. সুফিয়ান জানান, ভোরে জোসনা আক্তার রান্নাঘরে গিয়ে গ্যাসের চুলা জ্বালাতে গেলেই বিস্ফোরণ ঘটে, তখন ঘরে আগুন ধরে সেখানে থাকা অন্যরাও দগ্ধ হন।,মনজুরের ঘরে সিলিন্ডারের গ্যাস দিয়ে রান্না হত। ফায়ার সার্ভিস জানিয়েছিল, সিলিন্ডার থেকে চুলার পাইপে কোথাও লিকেজ ছিল, ফলে রাতভর গ্যাস জমে ছিল রান্নাঘরে। ভোরে জোসনা চুলা ধরাতে আগুন জ্বালানোর সঙ্গে সঙ্গে বিস্ফোরণ ঘটে।,Copyright © 2022, bdnews24",bn,2023-01-10 11:49:00+06:00
Bdnews24,সর্বোচ্চ সম্পদ হারানোর ‘যোগ্যতায়’ গিনেস বুকে ইলন মাস্ক,tech,https://bangla.bdnews24.com/tech/8avautr1dv,"প্রায় বছরখানেক বিশ্বের সবচেয়ে ধনী ব্যক্তির খেতাব ধরে রাখার পর এবার ‘বিব্রতকর’ এক রেকর্ড গড়লেন টেসলা ও স্পেসএক্স প্রধান ইলন মাস্ক। ,টেসলা ও টুইটার প্রধানের সম্পদের পরিমাণ এতটাই কমেছে যে শুক্রবার এক ব্লগ পোস্টে তাকে ‘আধুনিক ইতিহাসে সবচেয়ে বেশি সম্পদ হারানো ব্যক্তির’ খেতাব দিয়েছে ‘গিনেস বুক অফ ওয়ার্ল্ড রেকর্ডস’।,ফোর্বস ম্যাগাজিনের উদ্ধৃতি দিয়ে সংস্থাটি এক প্রেস রিলিজে জানিয়েছে, ২০২১ সালের নভেম্বর মাসের পর থেকে আনুমানিক ১৮ হাজার দুইশ কোটি ডলারের সম্পদ হারিয়েছেন মাস্ক।,ওই বিজ্ঞপ্তি অনুযায়ী, তার সম্পদ হারানোর পরিমাণ ২০ হাজার কোটি ডলারে গিয়েও ঠেকতে পারে। এর সঠিক পরিমাণ অনুধাবন করা অসম্ভবের কাছাকাছি। ,মাস্কের আগে এই রেকর্ড সফটব্যাংক গ্রুপের প্রতিষ্ঠাতা মাসাইয়োশি সানের দখলে ছিল। ২০০০ সালে পাঁচ হাজার আটশ ৬০ কোটি ডলারের সম্পদ হারিয়েছেন তিনি।,তবে, মাস্ক এখনও টেসলার সবচেয়ে বড় শেয়ারমালিক হিসেবে জায়গা ধরে রেখেছেন। কোম্পানির ১৪ শতাংশ শেয়ার তার দখলে। আর অক্টোবরে চার হাজার চারশ কোটি ডলারে সামাজিক প্ল্যাটফর্ম টুইটার অধিগ্রহণ করেন তিনি।,মার্কিন প্রকাশনা ব্লুমবার্গের প্রতিবেদন অনুযায়ী, ২০২১ সালের নভেম্বরে তার নেট সম্পদ গিয়ে ঠেকেছিল ৩৪ হাজার কোটি ডলারে।,তবে, টুইটার অধিগ্রহণের পর থেকেই তার অর্থ ভাগ্যে পতন শুরু হয়। গিনেস কর্তৃপক্ষ বলছে, প্ল্যাটফর্মে তার ‘একক খবরদারীর’ কারণে টেসলার শেয়ারের দাম কমতে শুরু করে।,২০২২ সালে টেসলার শেয়ারের দর কমেছে ৬৫ শতাংশ। এর ফলে, মাস্কের সম্পদের বিশাল একটি অংশ নেই হয়ে গেছে।,“ভয় নেই, মাস্ক আধুনিক ইতিহাসে সবচেয়ে বেশি সম্পদ হারানো ব্যক্তি হলেও, তাকে এখনই খাবারের চিন্তা করতে হচ্ছে না – এখন তিনি বিশ্বের দ্বিতীয় ধনী ব্যক্তি।” --ব্লগ পোস্টে লিখেছে গিনেস।,ডিসেম্বরে ফেনডি, ক্রিশ্চিয়ান ডিওর ও সেফোরার মত বেশ কিছু বিলাসবহুল ব্র্যান্ডের মূল কোম্পানি ‘এলভিএমএইচ’-এর প্রধান নির্বাহী বের্নার্ড আর্নোর কাছে বিশ্বের শীর্ষ ধনী ব্যক্তির তকমা হারিয়েছেন মাস্ক।,Copyright © 2022, bdnews24",bn,2023-01-10 12:00:00+06:00
Bdnews24,বাইডেনের ব্যক্তিগত দপ্তরে মিলল ভাইস প্রেসিডেন্ট থাকাকালীন গোপন নথি,world,https://bangla.bdnews24.com/world/3t1lod7iue,"জো বাইডেন যুক্তরাষ্ট্রের ভাইস প্রেসিডেন্ট থাকাকালীন কিছু গোপন সরকারি নথি তার ব্যক্তিগত দপ্তর থেকে পাওয়া গেছে গত শরতে। বাইডেনের আইনজীবীরা সোমবার একথা স্বীকার করেছেন।,বিষয়টির সঙ্গে সংশ্লিষ্ট এক কর্মকর্তা সিএনএনকে বলেছেন, যুক্তরাষ্ট্রের অ্যাটর্নি জেনারেল মেরিক গারল্যান্ড শিকাগোর অ্যাটর্নিকে বিষয়টি তদন্ত করে দেখার নির্দেশ দিয়েছেন।,বাইডেনের এক আইনজীবী জানান, ওয়াশিংটন ডিসি-ভিত্তিক ‘পেন বাইডেন সেন্টার ফর ডিপ্লোমেসি অ্যান্ড গ্লোবাল এনগেজমেন্ট’ দপ্তর বন্ধ করার সময় নভেম্বরে তালা মারা একটি ক্লজেটের ভেতরে প্রায় ১০ টি মতো ফাইলের খোঁজ পেয়েছেন আইনজীবীরা।,যুক্তরাষ্ট্রের বিচারবিভাগ গোপন এই নথিগুলো পর্যালোচনা করে দেখছে বলে জানিয়েছে হোয়াইট হাউজ। নথিগুলোতে কী আছে বা কেন সেগুলো বাইডেনের ব্যক্তিগত দপ্তরে নিয়ে যাওয়া হয়েছিল, তা স্পষ্ট নয়।,আইনানুযায়ী, সরকারি চাকরি শেষ হলে কেন্দ্রীয় সরকারে দায়িত্ব পালনকারী ব্যক্তিদেরকে স্বেচ্ছায় দাপ্তরিক নথি ও গোপন সব দলিল জমা দিয়ে দিতে হয়।,যুক্তরাষ্ট্রে বিবিসি’র মেডিয়া পার্টনার সিবিএস নিউজ জানিয়েছে, গোয়েন্দা সংস্থা এফবিআই পেন বাইডেন সেন্টারে পাওয়া গোপন নথিগুলো তদন্ত করে দেখছে। নথিগুলো ন্যাশনাল আর্কাইভে দেওয়া হয়েছে।,প্রেসিডেন্ট বাইডেনের বিশেষ পরামর্শদাতা রিচার্ড সবার এক বিবৃতিতে বলেছেন, গোপন সরকারি নথি হিসেবে চিহ্নিত কয়েকটি নথিসহ খোঁজ পাওয়া ফাইলগুলো সম্ভবত ওবামা-বাইডেন প্রশাসনের। হোয়াইট হাউজ এ বিষয়ে ন্যাশনাল আর্কাইভস ও বিচার বিভাগকে সহযোগিতা করছে।,সিবিএস নিউজ প্রথম গোপন ওই নথি পাওয়ার বিষয়ে খবর প্রকাশ করে।,একটি সম্মেলনে যোগ দিতে প্রতিবেশী দেশ মেক্সিকোতে গেছেন প্রেসিডেন্ট বাইডেন। সোমবার সন্ধ্যায় মেক্সিকো সিটিতে এক সংবাদ সম্মেলনে সাংবাদিকরা বাইডেনকে বারবার চিৎকার করে গোপন ওই নথি ‍পাওয়ার বিষয়ে প্রশ্ন করলেও তিনি তা এড়িয়ে যান।,পরে বাইডেনের সঙ্গে সফরে থাকা তার প্রশাসনের একজন জ্যেষ্ঠ কর্মকর্তা বলেন, এই বিষয়টি (গোপন নথি) নিয়ে আপনারা বিভ্রান্ত হবেন না...,‘‘তার কার্মসূচিতে কোনো পরিবর্তন আনা হয়নি। তিনি সম্মেলনকে এবং আমাদের সবথেকে কাছের প্রতিবেশীর সঙ্গে আলোচনাকে সবচেয়ে বেশি গুরুত্ব দিচ্ছেন।”,Copyright © 2022, bdnews24",bn,2023-01-10 12:11:00+06:00
Bdnews24,"বার বার ডেকেও পায়নি আদালত, ৩ এসআইয়ের বেতন আটকে দেওয়ার নির্দেশ",samagrabangladesh,https://bangla.bdnews24.com/samagrabangladesh/ih3j2pl7k0,"বিভিন্ন মামলায় সাক্ষ্য দেওয়ার জন্য পুলিশের তিন এসআইকে বার বার ডেকেও না পেয়ে ক্ষুব্ধ কুড়িগ্রামের একটি আদালত তাদের বেতন আটকে দেওয়ার নির্দেশ দিয়েছেন। ,কুড়িগ্রাম মুখ্য বিচারিক হাকিম তৃতীয় আদালতের বিচারক মো. মজনু মিয়া এ ধরনের অপরাধকে আদালত অবমাননার শামিল বলে গণ্য করেছেন এবং পরবর্তী তারিখে সশরীরে হাজির হয়ে তিন পুলিশ কর্মকর্তাকে কারণ দর্শানো নোটিশের জবাব দিতে বলেছেন।,মঙ্গলবার আদালতের রাষ্ট্রপক্ষের সহকারী আইনজীবী (এপিপি) লুৎফর রহমান বলেন, তিনজনই মামলার তদন্ত কর্মকর্তা। তাদের একজনকে ২২ বার, একজনকে ১৯ বার এবং একজনকে ১১ বার ডেকেও সাক্ষ্য নিতে পায়নি আদালত। এ কারণেই এই আদেশ দেওয়া হয়েছে।,আদেশে বলা হয়, “আদালতের আদেশ ও সমন পেয়ে আদালতে হাজির না হওয়া সিআরপিসি এর ৪৮৫ (এ) ধারা অনুযায়ী শাস্তিযোগ্য অপরাধ।”,আইনজীবী আরও বলেন, গত ৫ জানুয়ারি এ বিষয়ে আদালত শুনানি করেন। সোমবার লিখিত আদেশ দিয়েছেন, মঙ্গলবার সেটি প্রকাশ পেয়েছে।,তিন পুলিশ কর্মকর্তা হলেন- রাজিবপুর থানার এসআই মো. আবু বক্কর সিদ্দিক, এসআই তসির উদ্দিন এবং এসআই মো. আশেদুজ্জামান।,কুড়িগ্রামের অতিরিক্ত পুলিশ সুপার রুহুল আমিন বলেন, এ সংক্রান্ত আদালতের তিনটি আদেশ মঙ্গলবার পেয়েছেন। এ ব্যাপারে আইনানুগ প্রয়োজনীয় ব্যবস্থা নেওয়া হবে।,আদালতের আইনজীবীরা জানান, ২০১৯ সালে হাই কোর্ট বিভাগের এক সিদ্ধান্ত অনুসারে, যেসব সরকারি কর্মচারী মামলায় সাক্ষী রয়েছেন, তারা যদি সাক্ষ্য দিতে আদালতে হাজির না হন, তাহলে অন্যান্য নির্দেশনার পাশাপাশি তাদের বেতন আটক দেওয়া যাবে।,এপিপি লুৎফর রহমান বলেন, তিন এসআইয়ের বিরুদ্ধে ৪৫৮ (এ) ধারার অপরাধ আমলে নেওয়া হয়েছে। তাদের কেন সাজা দেওয়া হবে না- তা সশরীরে হাজির হয়ে বলার নির্দেশ দিয়েছে আদালত।,এ সংক্রান্ত আদেশের কপি পুলিশের রংপুর বিভাগের উপ-মহাপরিদর্শক (ডিআইজি), কুড়িগ্রামের পুলিশ সুপার, রাজাপুর থানার ওসি এবং তিন এসআইকেও পাঠানো হয়েছে।,বিচারিক হাকিম তৃতীয় আদালতের পেশকার লিয়াকত আলী বলেন, এসআই মো. আবু বক্কর সিদ্দিককে ২২ বার ডাকা হয়েছে। কিন্তু তিনি সাক্ষ্য দিতে আসনেনি। ১৩ ফেব্রুয়ারি তাকে আদালতে হাজির হতে বলেছে।,এসআই মো. আশেদুজ্জামানকে ১৯ বার ডাকা হয়েছে। তিনি আসেননি। তাকে ১৪ ফেব্রুয়ারি আদালত তলব করেছে।,এসআই তসির উদ্দিনকে ১১ বার ডাকলেও তিনি সাক্ষ্য দিতে আসেননি। তাকে আগামী ১৩ ফেব্রুয়ারি হাজির হতে বলেছে আদালত।,এর মধ্যে একটি মামলার আসামিপক্ষের আইনজীবী জিন্নাত আরা পারুল বলেন, এই মামলায় আসামি দুজন। তাদের বিরুদ্ধে ৫০ গ্রাম করে ১০০ গ্রাম গাঁজা রাখার অভিযোগ আনা হয়েছে। প্রায় চার বছর ধরে মামলা চলছে। আসামিরা নিয়মিত হাজিরা দিলেও রাষ্ট্রপক্ষ সাক্ষ্য না দেওয়ায় ন্যায়বিচার মিলছে না। আদালত ন্যায়বিচার প্রতিষ্ঠায় এবং হয়রানি বন্ধে সাহসী আদেশ দিয়েছেন।,কুড়িগ্রামের আদালতের রাষ্ট্রপক্ষের আইনজীবী (পিপি) এস এম আব্রাহাম লিংকন বলেন, “আদালতের এ আদেশের ফলে আগামীতে সব সরকারি দপ্তরের সাক্ষীদের ইচ্ছাকৃত অনুপস্থিতির হার কমবে। মামলায় সাক্ষী দেওয়া সরকারি কর্মকর্তা-কর্মচারীদের পবিত্র দায়িত্ব।,“তা না হলে ব্যাহত হয় বিচার কার্যক্রম। হয়রানির শিকার হবে বিচারপ্রার্থী। সময় নষ্ট হয় বিচার বিভাগের। অর্থের অপচয় ঘটে রাষ্ট্রের। এসব কারণেই মামলার জট ক্রমেই বাড়ছে। ন্যায়বিচারের স্বার্থে এটা কাম্য নয়।”,Copyright © 2022, bdnews24",bn,2023-01-10 12:16:00+06:00
Bdnews24,সাতকানিয়ায় গণ্ডগোলের মধ্যে পড়ে বৃদ্ধের মৃত্যু,ctg,https://bangla.bdnews24.com/ctg/i0qf4mbyxi,"চট্টগ্রামের সাতকানিয়ায় এক যুবককে আটকে রাখার পর তাকে ছাড়িয়ে নিতে আসা ব্যক্তিদের  সঙ্গে গণ্ডগোলের মধ্যে মারা গেছেন এক বৃদ্ধ।,উপজেলার ছদহা ইউনিয়নের খোর্দ্দ কেওচিয়া খোন্দকার খীল এলাকায় সোমবার রাতে এ ঘটনা ঘটে বলে পুলিশ জানিয়েছে। ,মৃত ব্যক্তির নাম মো. ইউসুফ (৭০)। ,সাতাকানিয়া থানার ওসি ইয়াসির আরাফাত বিডিনিউজ টোয়েন্টিফোর ডটকমকে জানান, সোমবার রাতে ইউসুফের বাড়িতে এক যুবক ঢুকে পড়েছিলেন। তাকে চোর সন্দেহে আটকে রাখা হলে সে তার বন্ধুদের টেলিফোনে ডেকে আনেন। ,“এসময় ধাক্কাধাক্কির মধ্যে ইউসুফ অসুস্থবোধ করলে তাকে উদ্ধার করে হাসপাতালে নিয়ে যাওয়া হয়। সেখানে চিকিৎসক তাকে মৃত ঘোষণা করেন।” ,ওসি জানান, ইউসুফের শরীরে কোনো আঘাতের চিহ্ন পাননি তারা। তবে মৃত্যুর কারণ জানতে ময়নাতদন্ত করা হয়েছে। ,স্থানীয়রা জানায়, ২৫/২৬ বছর বয়েসী অপরিচিত ওই যুবক ইউসুফের ঘরে ঢুকেছিল। তখন চোর সন্দেহে তাকে আটকে রেখে তার বাবাকে খবর দিতে বলা হয়। এসময় ওই যুবক ফোন করে তার বন্ধুদের নিয়ে আসে। ,এসময় ১০/১২ জন যুবক এসে ইউসুফের ঘরে ঢুকে আটকে রাখা যুবককে ছাড়িয়ে নিয়ে যায়। তখন ইউসুফের পরিবারের কয়েকজন আহত হন বলে স্থানীয়রা জানায়। ,Copyright © 2022, bdnews24",bn,2023-01-10 12:24:00+06:00
Bdnews24,"আরেকটি সেঞ্চুরিতে টেন্ডুলকারের পাশে, টেন্ডুলকারকে ছাড়িয়ে কোহলি",cricket,https://bangla.bdnews24.com/cricket/jtpzfak31w,"ওয়ানডেতে ১ হাজার ২১৪ দিনের সেঞ্চুরি-খরা কাটিয়ে পরের ম্যাচেই আরেকটি পেয়ে গেলেন কোহলি। শ্রীলঙ্কার বিপক্ষে সিরিজের প্রথম ওয়ানডেতে মঙ্গলবার গুয়াহাটিতে ৮০ বলে তিন অঙ্ক স্পর্শ করলেন সাবেক ভারত অধিনায়ক।,এই সংস্করণে ঘরের মাঠে সবচেয়ে বেশি সেঞ্চুরির রেকর্ডে টেন্ডুলকারের পাশে বসলেন কোহলি। দেশের মাটিতে ১৬৪ ম্যাচে ২০ সেঞ্চুরি করেছিলেন টেন্ডুলকার। তাকে ছুঁতে কোহলির লাগল ১০২ ম্যাচ।,২০১৯ সালের মার্চে অস্ট্রেলিয়ার বিপক্ষে টানা দুই ওয়ানডেতে নাগপুর ও রাঁচিতে সেঞ্চুরি করেছিলেন কোহলি। এরপর এই প্রথম দেশের মাটিতে শতকের স্বাদ পেলেন তিনি।,ভারত ও শ্রীলঙ্কার মধ্যে ওয়ানডেতে সবচেয়ে বেশি সেঞ্চুরির তালিকায় এতদিন টেন্ডুলকারের সঙ্গে যৌথভাবে শীর্ষে ছিলেন কোহলি। ৯ নম্বর সেঞ্চুরি করে তিনি এককভাবে উঠে গেলেন চূড়ায়।,ভারতের আগের ওয়ানডে সিরিজের শেষ ম্যাচে গত মাসে চট্টগ্রামে বাংলাদেশের বিপক্ষে ৯১ বলে ১১৩ রানের ইনিংস খেলেছিলেন কোহলি। ২০১৯ সালের অগাস্টের পর সেটি ছিল এই সংস্করণে তার প্রথম সেঞ্চুরি।,এবার শ্রীলঙ্কার বিপক্ষেও ঠিক ১১৩ রানই করেছেন ৩৪ বছর বয়সী ব্যাটসম্যান। ৮৭ বলে ১২ চার ও এক ছক্কায় গড়া ইনিংসটি। ,ইনিংসের ২০তম ওভারে শুবমান গিলের বিদায়ে ১৪৩ রানের উদ্বোধনী জুটি ভাঙার পর ক্রিজে যান কোহলি। ফিফটি পূর্ণ করেন তিনি ৪৭ বলে। এর পরপরই ৫২ রানে তার ক্যাচ হাতছাড়া করেন কিপার কুসল মেন্ডিস। ,৮১ রানে তিনি আরেকবার জীবন পান এক্সট্রা কাভারে দাসুন শানাকা সহজ ক্যাচ ফেলায়। দুইবারই বোলার ছিলেন কাসুন রাজিথা!,৯৫ রান থেকে সেই রাজিথাকে চার মেরেই কোহলি পৌঁছে যান শতকের দুয়ারে। পরের বলে সিঙ্গেল নিয়ে পূর্ণ করেন ৪৫তম ওয়ানডে সেঞ্চুরি। ,আর চারটি হলে এই সংস্করণে সবচেয়ে বেশি সেঞ্চুরির রেকর্ডে টেন্ডুলকারকে ছুঁয়ে ফেলবেন কোহলি। ,আন্তর্জাতিক ক্রিকেটে তার সেঞ্চুরি হলো ৭৩টি। টেন্ডুলকারের রেকর্ড ১০০ শতকের রেকর্ড ছুঁতে তাকে পাড়ি দিতে হবে এখনও লম্বা পথ।  ,কোহলির সেঞ্চুরি, রোহিত শর্মা ও গিলের ফিফটিতে ৫০ ওভারে ভারত ৭ উইকেট হারিয়ে তোলে ৩৭৩ রান।,Copyright © 2022, bdnews24",bn,2023-01-10 11:50:00+06:00
Bdnews24,আওয়ামী লীগের শক্ত প্রতিপক্ষ নেই: নাছির ,ctg,https://bangla.bdnews24.com/ctg/owdgumo6xj,"আওয়ামী লীগের কোনো শক্ত প্রতিপক্ষ নেই বলে মন্তব্য করেছেন ক্ষমতাসীন দলটির চট্টগ্রাম নগর কমিটির সাধারণ সম্পাদক আ জ ম নাছির ‍উদ্দীন।,মঙ্গলবার দুপুরে নগরীর থিয়েটার ইনস্টিটিউট হলে বঙ্গবন্ধুর স্বদেশ প্রত্যাবর্তন দিবসের আলোচনা সভায় তিনি এ মন্তব্য করেন।,নগর আওয়ামী লীগের এই সভায় নাছির বলেন, “বঙ্গবন্ধুর আরাধ্য সোনার বাংলা বাস্তবায়নে বিগত ১৪ বছরের নজিরবিহীন উন্নয়নের ধারাবাহিকতা রক্ষায় আগামী দ্বাদশ জাতীয় সংসদ নির্বাচনে নৌকার বিজয় ছাড়া আর কোনো বিকল্প নেই।,“আমাদের কোনো শক্ত প্রতিপক্ষ নেই। এটা অপ্রিয় হলেও সত্য যে, আওয়ামী লীগের প্রতিপক্ষ আওয়ামী লীগ।,বিএনপি-জামায়াতকে ‘গণ শত্রু’ আখ্যা দিয়ে তিনি বলেন, “আওয়ামী লীগের যেসব নেতা-কর্মীর ফেইসবুক অ্যাকাউন্ট আছে তাদের অনেকেই তাদের (বিএনপি-জামায়াত) বিরুদ্ধে স্ট্যাটাস দেন না। অথচ নিজেদের দলের নেতা এমনকি সাধারণ সম্পাদক ওবায়দুল কাদেরের বিরুদ্ধেও মিথ্যা ও কুরুচিপূর্ণ স্ট্যাটাস দেন। এটা জঘন্য ও আত্মঘাতী ষড়যন্ত্র।,“দলে নেতৃত্বের প্রতিযোগিতা থাকবে- এটা অন্যায় ও অপরাধ নয়। তবে এই প্রতিযোগিতা হতে হবে গঠনমূলক ও আত্মসমালোচনামূলক। যদি প্রতিহিংসা পরায়ণ ও ব্যক্তি চরিত্রহরণ মূলক হয়, তাহলে তা হবে জঘন্যতম অপরাধ এবং এটা কিছুতেই বরদাস্ত করা হবে না।”,নগর কমিটির ভারপ্রাপ্ত সভাপতি মাহতাব উদ্দিন চৌধুরী বলেন, “৭২ সালের এই দিনে পাকিস্তানি কারাগারের মৃত্যুকূপ থেকে বঙ্গবন্ধু শেখ মুজিবুর রহমানের স্বদেশ প্রত্যাবর্তনের মাধ্যমে স্বাধীনতা পূর্ণতা পায়।,“বঙ্গবন্ধু এদিন ঢাকায় ১০ লাখ মানুষের জনসমুদ্রে যুদ্ধ বিধ্বস্ত দেশ পুনর্গঠনে ১৭টি নির্দেশনা দিয়েছিলেন। সেই নির্দেশনা অনুযায়ী বঙ্গবন্ধুর আরাধ্যের সোনার বাংলা বিনির্মাণে তারই সুযোগ্য কন্যা শেখ হাসিনা বাংলাদেশকে এগিয়ে নিয়ে চলেছেন।”,দেশের ‘অভ্যন্তরীণ’ বিষয়ে যুক্তরাষ্ট্রের ‘হস্তক্ষেপের’ সমালোচনা করে মাহতাব উদ্দিন বলেন, “একাত্তরে আমেরিকা পাকিস্তানের মুরুব্বি ছিল। সেই আমেরিকা, পাকিস্তানের এজেন্ডা বাস্তবায়নের কুমতলবে বাংলাদেশে মানবাধিকার লঙ্ঘনের দোহাই দিচ্ছে।,এদিকে দলের কেন্দ্রীয় নির্দেশনা অনুযায়ী ১১ জানুয়ারি দারুল ফজল মার্কেটের চট্টগ্রাম নগর আওয়ামী লীগ কার্যালয়ের সামনে জানমালের নিরাপত্তায় দিনব্যাপী সতর্কতামূলক অবস্থান কর্মসূচি পালিত হবে। এদিন বিএনপিসহ ‘সমমনা’ দলগুলোর গণ-অবস্থান কর্মসূচি রয়েছে।,এছাড়া নগরীর অলংকার, ইপিজেড মোড়, অক্সিজেন ও বহদ্দারহাটেও আওয়ামী লীগ সতর্ক অবস্থান নেবে বলে জানান চট্টগ্রাম সিটির সাবেক মেয়র নাছির।,নগর কমিটির প্রচার সম্পাদক শফিকুল ইসলাম ফারুকের সঞ্চালনায় সহসভাপতি নঈম উদ্দীন চৌধুরী, ইব্রাহিম হোসেন চৌধুরী, বাবুল ও খোরশেদ আলম সুজন, উপদেষ্টা সফর আলী, সম্পাদকমণ্ডলীর সদস্য আবদুস ছালাম, নোমান আল মাহমুদ, শফিক আদনান, শেখ ইফতেখার সাইমুল চৌধুরী, চন্দন ধর, মশিউর রহমান চৌধুরী বক্তব্য দেন।,Copyright © 2022, bdnews24",bn,2023-01-10 12:33:00+06:00
Bdnews24,"ভাসমান ছেলেদের ফুসলিয়ে নিয়ে ধর্ষণ, গ্রেপ্তার ৩",ctg,https://bangla.bdnews24.com/ctg/z0kpfr1drl,"চট্টগ্রামে শিশু-কিশোরদের ফুসলিয়ে নিয়ে ধর্ষণ ও যৌন হয়রানি করা একটি চক্রের সন্ধান পাওয়ার কথা জানিয়েছে পুলিশ। ,নগর পুলিশের অতিরিক্ত উপ-কমিশনার (দক্ষিণ) নোবেল চাকমা জানান, ১৫ দিন আগে এক শিশুকে যৌন হয়রানির অভিযোগে কোতোয়ালি থানায় একটি মামলা হওয়ার পর তদন্ত করতে গিয়ে পুলিশ চক্রটির সন্ধান পায়।,এরপর ওই চক্রের তিন সদস্য মামুনর রশিদ মামুন ওরফে মেহেদী (২৩), মোহাম্মদ হারুনকে (৫৫) রাউজানের নোয়াপাড়া এলাকা থেকে এবং নগরীর স্টেশন রোডের একটি আবাসিক হোটেল থেকে মিজানুর রহমান ওরফে দেলোয়ার (৪০) নামের আরেকজনকে পুলিশ গ্রেপ্তার করে। ,এ অভিযানে রাউজান থেকে ১৫ বছর বয়সী এক কিশোরকেও উদ্ধার করা হয়েছে বলে জানান অতিরিক্ত উপ-কমিশনার নোবেল।,বিডিনিউজ টোয়েন্টিফোর ডটকমকে তিনি বলেন, “এ চক্রের সদস্যরা মূলত বাস টার্মিনাল, ট্রেন স্টেশন ও বিভিন্ন স্থানে ঘুরে বেড়ানো শিশু-কিশোরদের টার্গেট করে। তাদের ভালো কাজ দেওয়ার প্রলোভন দেখিয়ে ফুসলিয়ে নিয়ে যৌন নিপীড়ন করে থাকে।”,নোবেল চাকমা বলেন, গ্রেপ্তার মেহেদী বছর কয়েক আগে চাঁদপুরের বাড়ি থেকে পালিয়ে চট্টগ্রামে চলে এসেছিলেন। তাকে রেল স্টেশন এলাকায় পেয়ে কাজ দেওয়ার কথা বলে হারুণ নিজের কাছে নিয়ে যান এবং ‘ধর্ষণ’ করেন। মেহেদী এর পর থেকে হারুণের জন্য শিশু-কিশোরদের ‘সংগ্রহ’ করতেন, বিনিময়ে টাকা পেতেন।,“পাশাপাশি দেলোয়ারও একই কাজ করতেন। এভাবে তারা নিজেরাও আসক্ত হয়ে পড়েন।”,এডিসি নোবেল জানান, গত ২৬ ডিসেম্বর ১০ বছর বয়েসী এক মাদ্রাসা ছাত্রকে বাসে হেলপারের কাজ দেওয়ার কথা বলে নিয়ে যৌন হয়রানির যে ঘটনা ঘটেছিল, তার পেছনে ছিলেন মেহেদী। নগরী থেকে ওই শিশুকে তিনি নিয়ে যান রাউজানের নোয়াপাড়া এলাকায় হারুণের বাসায়। সেখানে তাকে ধর্ষণ করা হয়।,ছেলেটির বাবা গত ৩১ ডিসেম্বর কোতোয়ালি থানায় মামলা দায়ের করেন। সেখানে তিনি অভিযোগ করেন, গত ২৬ ডিসেম্বর সকালে তার ছেলে মাদ্রাসা থেকে চৈতন্য গলির বাসায় ফেরার পথে তার সাথে এক ব্যক্তির কথা হয়। ওই ব্যক্তি তাকে রাউজান উপজেলার নোয়াপাড়া নিয়ে যায়। সেখানে একটি বাসায় নিয়ে তার ওপর যৌন নিপীড়ন করা হয়। পরদিন তাকে নগরীর কালুরঘাট ব্রিজ এলাকায় রেখে আসেন ওই ব্যক্তি। পরে স্থানীয় এক পিকআপ চালক শিশুটিকে দেখে তার বাবাকে ফোন করে জানান।,ওই মামলার তদন্ত করতে গিয়েই চক্রটির সন্ধান পায় পুলিশ। রাউজান থেকে ১৫ বছর বয়েসী যে কিশোরকে উদ্ধার করা হয়েছে, তাকেও কয়েক মাস আগে চাকরি দেওয়ার প্রলোভন দেখিয়ে নিয়ে দেলোয়ার যৌন হয়রানি করেন এবং পরে তাকে নিয়ে হারুণের দোকানে কাজ দেন বলে পুলিশের ভাষ্য।,এ ঘটনায় কোতোয়ালি থানায় আলাদা মামলা করা হচ্ছে বলে জানান পুলিশ কর্মকর্তা নোবেল।,তিনি বলেন, “কিছু শিশু-কিশোর আছে যারা পালিয়ে বাড়ি থেকে বের হয়ে শহরে চলে আসে। তাদের কোথাও যাবার জায়গা না থাকায় তাদের টার্গেট করে এ চক্রটি। চাকরিসহ বিভিন্ন প্রলোভন দেখিয়ে ফুসলিয়ে নিয়ে যৌন নিপীড়ন করেন। এভাবে তারা আরও অন্তত দুটি শিশুকেও যৌন নিপীড়ন করেছিল বলে প্রাথমিক জিজ্ঞাসাবাদে স্বীকার করেছে।,Copyright © 2022, bdnews24",bn,2023-01-10 12:41:00+06:00
Bdnews24,"নাটোরে হাতে হাতকড়া, পা-গলায় রশি বাঁধা লাশ উদ্ধার",samagrabangladesh,https://bangla.bdnews24.com/samagrabangladesh/svxcujwphm,"নাটোরের বড়াইগ্রাম উপজেলায় কৃষি জমি থেকে হাতে হাতকড়া এবং পা-গলায় রশি বাঁধা অবস্থায় অজ্ঞাত যুবকের লাশ উদ্ধার করেছে পুলিশ।,মঙ্গলবার বেলা ১১টার দিকে উপজেলার মাঝগাঁও উচ্চ বিদ্যালয়ের পূর্ব দিকের বিলে লাশ দেখতে পেয়ে স্থানীয়রা পুলিশকে খবর দেয় বলে জানিয়েছেন বড়াইগ্রাম থানার ওসি আবু সিদ্দিক।,মাঝগাঁও ইউনিয়নের সাবেক চেয়ারম্যান আব্দুল আলিম বলেন, “জমির মধ্যে লাশটি পড়ে থাকতে দেখে এলাকাবাসী আমাকে জানালে আমি থানায় খবর দেই। ,“নিহত যুবকের বয়স ৩৫ থেকে ৩৬ বছর হবে। শার্ট ও পান্ট পড়া যুবকের লাশটি বিলের মধ্যে উপুড় হয়ে পড়েছিল। দুই হাত কোমরের পেছনে হান্ডকাফ লাগানো ছিল। গলা ও দুই পা রশি দিয়ে বাঁধা ছিল লাশটির।”,ওসি আবু সিদ্দিক বলেন, “পুলিশ এখনও পরিচয় জানতে পারেনি। এ বিষয়ে যথাযথ আইনানুগ প্রক্রিয়া চলমান রয়েছে। মৃতদেহটি নাটোর সদর হাসপাতালে ময়নাতদন্তের জন্য পাঠানো হয়েছে।”,বড়াইগ্রাম সার্কেলের অতিরিক্ত পুলিশ সুপার শরীফ আল রাজিব বলেন, “নিহত ব্যক্তির মৃত্যুর প্রাথমিক কারণ ও পরিচয় শনাক্তে রাজশাহীর সিআইডির টিম, ডিবি, পিবিআই ও বড়াইগ্রাম পুলিশ চেষ্টা চালিয়ে যাচ্ছেন।,“প্রাথমিকভাবে তাকে শ্বাসরোধ করেই হত্যা করা হয়েছে বলে মনে হচ্ছে। তদন্ত শেষে বিস্তারিত জানানো যাবে।“,Copyright © 2022, bdnews24",bn,2023-01-10 12:24:00+06:00
Bdnews24,বিপিএলে মুশফিকের ‘সেঞ্চুরি’,cricket,https://bangla.bdnews24.com/cricket/cykaqch6de,"মিরপুর শের-ই-বাংলা স্টেডিয়ামে মঙ্গলবার ঢাকা ডমিনেটর্সের বিপক্ষে সিলেট স্ট্রাইকার্সের ম্যাচ দিয়ে বিপিএলে একশ ম্যাচ পূর্ণ হচ্ছে মুশফিকের।,এবার সিলেট স্ট্রাইকার্স দিয়ে মোট ৮টি বিপিএল দলে খেলেছেন মুশফিক। সিলেটেই আগে তিনি খেলেছেন রয়্যালস ও সিলেট সুপার স্টার্সের হয়ে। এছাড়াও খেলেছেন দুরন্ত রাজশাহী, রাজশাহী কিংস, চিটাগং ভাইকিংস, খুলনা টাইগার্স ও বরিশাল বুলসের হয়ে।,এই ১০০ ম্যাচের ৮৪টিতেই তিনি নেতৃত্ব দিয়েছেন। সবচেয়ে বেশি ৯০ ম্যাচে নেতৃত্ব দেওয়ার রেকর্ড অবশ্য মাশরাফি বিন মুর্তজার।,মুশফিকের পর বিপিএলে সবচেয়ে বেশি ম্যাচ খেলেছেন এনামুল হক। বরিশালের হয়ে মঙ্গলবার রংপুর রাইডার্সের বিপক্ষে ম্যাচটি ছিল বিপিএলে এই কিপার-ব্যাটসম্যানের ৯৬তম ম্যাচ।,বিপিএলে মুশফিকের শততম ম্যাচটি মাশরাফির ৯৫তম ম্যাচ। ইমরুল কায়েস খেলেছেন ৯৪ ম্যাচ। মাহমুদউল্লাহ ও সাব্বির রহমান খেলেছেন ৯৩টি করে ম্যাচ।,Copyright © 2022, bdnews24",bn,2023-01-10 12:42:00+06:00
Bdnews24,সব নাগরিক পাবেন স্বাস্থ্য কার্ড: স্বাস্থ্যমন্ত্রী,health,https://bangla.bdnews24.com/health/yfzmpb3d9b,"সরকার দেশের সব মানুষকে স্বাস্থ্য কার্ডের মাধ্যমে চিকিৎসা সেবা দেওয়ার উদ্যোগ নিয়েছে বলে জানিয়েছেন স্বাস্থ্য ও পরিবার কল্যাণমন্ত্রী জাহিদ মালেক।,মঙ্গলবার সচিবালয়ে গণমাধ্যম কেন্দ্রে বাংলাদেশ সেক্রেটারিয়েট রিপোর্টার্স ফোরাম (বিএসআরএফ) আয়োজিত ‘বিএসআরএফ সংলাপ’ অনুষ্ঠানে মন্ত্রী এ কথা জানান।,জাহিদ মালেক ব‌লেন, “প্র‌ত্যেকের জন্য হেলথ কার্ড থাক‌বে। এ নিয়ে ডি‌পি‌পি (উন্নয়ন প্রকল্প প্রস্তাব) প‌রিকল্পনা ক‌মিশ‌নে দেওয়া হ‌য়ে‌ছে। আশা ক‌রি, প্রধানমন্ত্রী এটি পাস ক‌রে দে‌বেন। এ বিষ‌য়ে প্রধানমন্ত্রীর স‌ঙ্গে কথা হ‌য়ে‌ছে। হেলথ কা‌র্ডে স্বাস্থ্য বিষয়ক সব তথ্য থাক‌বে। বি‌দে‌শে এমন কার্ড দেওয়া হয়। আমরাও তা‌দের ম‌তো ক‌রে হেলথ কার্ড দেব।”,স্বাস্থ্যমন্ত্রী জানান, বঙ্গবন্ধু শেখ মুজিব মেডিকেল বিশ্ববিদ্যালয়ের (বিএসএমএমইউ) সুপার স্পেশালাইজড হাসপাতালে রোগী ভর্তিসহ পুরোদমে চিকিৎসা সেবা কার্যক্রম শুরু হবে আগামী ২৩ জানুয়ারি।,গত ১ সেপ্টেম্বর বঙ্গবন্ধু শেখ মুজিব মেডিকেল বিশ্ববিদ্যালয়ে নবনির্মিত সুপার স্পেশালাইজড হাসপাতাল উদ্বোধন করেন প্রধানমন্ত্রী শেখ হাসিনা। গত ২৭ ডিসেম্বর হাসপাতালের ১৪ বিভাগে রোগী দেখা শুরু করেন বিশেষজ্ঞ চিকিৎসক, অধ্যাপক, সহযোগী অধ্যাপক ও সহকারী অধ্যাপকরা।,বিএসআরএফের সভাপতি তপন বিশ্বাস ও সাধারণ সম্পাদক মাসউদুল হক অনুষ্ঠান পরিচালনা করেন।,Copyright © 2022, bdnews24",bn,2023-01-10 12:46:00+06:00
Bdnews24,"কেনাকাটা শেষে বাড়ি ফেরা হল না ২ বোনের, ভাই হাসপাতালে",samagrabangladesh,https://bangla.bdnews24.com/samagrabangladesh/dmkuqvsu98,"পিরোজপুর সদর উপজেলায় বাস চাপায় ভ্যানের যাত্রী দুই বোন নিহত হয়েছেন; আহত হয়েছেন তাদের ভাই। ,মঙ্গলবার দুপুরে পিরোজপুর-ঢাকা মহাসড়কের উপজেলার শিকদারমল্লিক ইউনিয়নের আধাঝুড়ি এলাকার এলাকায় এ ঘটনা ঘটে বলে সদর থানার ওসি আ. জা. মো. মাসুদুজ্জামান জানান।,নিহতরা হলেন- উপজেলার শিকদারমল্লিক ইউনিয়নের ভৈরমপুর এলাকার শেখ নজরুল ইসলামের মেয়ে মুক্তা  খানম (২২) এবং মারিয়া খানম (১১)।,এ ঘটনায় আহত তাদের বড় ভাই মঞ্জুরুল ইসলামকে (২৫) গুরুতর অবস্থায় খুলনা মেডিকেল কলেজ হাসপাতালে পাঠানো হয়েছে।,নিহতদের মামী শাহিদা বেগম সাংবাদিকদের বলেন, দুপুরে তিন ভাই-বোন নাজিরপুর উপজেলার শ্রীরামকাঠীতে কেনাকাটা করতে যায়। বাজার শেষে তারা ভ্যানে করে বাড়ি ফিরছিল। পথে ইমাদ পরিবহনের একটি বাস ভ্যানটিকে চাপা দেয়।,এতে ঘটনাস্থলেই মুক্তা মারা যান। মারিয়া ও মঞ্জুরুলকে পিরোজপুর সদর হাসপাতালে পাঠানো হয়। সেখানকার চিকিৎসক দুজনকে খুলনায় স্থানান্তর করেন। পথে মারিয়াও মারা যায়। ,পিরোজপুর সদর হাসপাতালের চিকিৎসক সাকিল সরোয়ার বলেন, দুর্ঘটনা শিকার তিনজনের মধ্যে একজন হাসপাতালে আনার আগেই মারা যান। বাকি দুজনকে খুলনা মেডিকেল কলেজ হাসপাতালে উন্নত চিকিৎসার জন্য স্থানান্তর করা হয়।,পিরোজপুর সদর থানার ওসি মাসুদুজ্জামান বলেন, ইমাদ পরিবহনের বাসটি জব্দ করেছে পুলিশ। এ বিষয়ে আইনগত ব্যবস্থা নেওয়া হচ্ছে।,Copyright © 2022, bdnews24",bn,2023-01-10 12:46:00+06:00
Bdnews24,পেরুতে সরকার বিরোধী বিক্ষোভে নিহত ১৭,world,https://bangla.bdnews24.com/world/n030is0kfw,"আগাম নির্বাচন এবং কারাবন্দি সাবেক প্রেসিডেন্ট পেদ্রো কাস্তিল্লোর মুক্তির দাবিতে গত ডিসেম্বর মাসের শুরু থেকে উত্তাল হয়ে ওঠা পেরু সোমবার সবচেয়ে রক্তাক্ত দিনটি দেখেছে।,পেরুর কর্মকর্তাদের বরাত দিয়ে বার্তা সংস্থা রয়টার্স জানায়, এদিন পেরুর দক্ষিণের নগরী হুলিয়াকায় পুলিশের সঙ্গে সংঘর্ষে অন্তত ১৭ বিক্ষোভকারী নিহত হয়েছেন।,পেরুর দক্ষিণের পুনো অঞ্চলের বিখ্যাত তিতিকাকা হ্রদের পাড়ের কাছের নগরী হুলিয়াকায় সোমবারের সংঘর্ষে আরো ৬৮ জন আহত হয়েছেন বলে জানিয়েছেন পুনো স্বাস্থ্য মন্ত্রণালয়ের কর্মকর্তা হেনরি রেবাজা।,নিহতদের মধ্যে অন্তত দুইজন অপ্রাপ্ত বয়স্ক। বেশ কয়েকজন গুলিবিদ্ধ হয়ে মারা গেছেন।,গত বছর ডিসেম্বর মাসের শুরুর দিকে ওই সময়ের প্রেসিডেন্ট পেদ্রো কাস্তিল্লো দেশটির কংগ্রেস ভেঙে দেওয়ার চেষ্টা করেছিলেন। যেটিকে অবৈধ ঘোষণা করে তাকে প্রেসিডেন্ট পদ থেকে সরিয়ে দিয়ে গ্রেপ্তার করা হয়।,কাস্তিল্লোর মুক্তির দাবিতে তার সমর্থকরা বিক্ষোভ শুরু করেন। বিক্ষোভে এখন পর্যন্ত ৩৯ জন নিহত হয়েছেন।,বিদ্রোহ করার অভিযোগে বিচার শুরুর আগেই ১৮ মাসের কারাদণ্ড দেওয়া হয়েছে কাস্তিল্লোকে। তিনি অভিযোগ অস্বীকার করেছেন বলে জানায় রয়টার্স।,Copyright © 2022, bdnews24",bn,2023-01-10 12:51:00+06:00
Bdnews24,‘জনপ্রিয় সব ব্রাউজারে’ আসছে গুগল ডকের ভয়েস টাইপিং সুবিধা,tech,https://bangla.bdnews24.com/tech/8htwy3b45u,"ব্যবহারকারীকে ‘লেখালেখির’ সুবিধা দেওয়া গুগল ডকের ‘ভয়েস টাইপিং’ ফিচারে আসছে দুটি গুরুত্বপূর্ণ আপগ্রেড।,প্রথমত, ফিচারটি ‘বেশিরভাগ শীর্ষস্থানীয় ব্রাউজারে’ আসবে। গুগলের সাপোর্ট পেইজের তথ্য অনুযায়ী, বর্তমানে সুবিধাটি কেবল ক্রোম ব্রাউজারে মিলছে।,দ্বিতীয়ত, ডকের লেখায় বিভিন্ন ভুল কমানোর পাশাপাশি লেখার সময় হারিয়ে যাওয়া অডিও’র সংখ্যাও কমিয়ে আনতেও কাজ করছে গুগল।,প্রযুক্তিবিষয়ক সাইট ৯টু৫গুগলের প্রতিবেদন অনুযায়ী, গুগল ডকে পাঁচ বছরেরও বেশি সময় ধরে ভয়েস টাইপিং ফিচার রয়েছে। ব্যবহারকারীর হাত খালি না থাকলে বা তিনি টাইপ করার মতো পরিস্থিতিতে না থাকলে (ভার্চুয়াল) পৃষ্ঠায় শব্দ খুঁজে পাওয়ার সুবিধা দেয় এটি।,এক চিমটিতেই এটি সহজ ট্রান্সক্রিপশন টুল হিসাবে কাজ করতে পারে। তবে  প্রযুক্তিবিষয়ক সাইট ভার্জের নির্দেশিকা বলছে, বেশিরভাগ ক্ষেত্রে এটি ডেডিকেটেড ট্রান্সক্রিপশন সফটওয়্যারের মাধ্যমে ভাল কাজ করে।,গুগলের ঘোষণা অনুযায়ী, ফিচারটি ‘বেশিরভাগ শীর্ষস্থানীয় ব্রাউজারে’ আসার কথা থাকলেও এটি কোন ব্রাউজারগুলোতে আসবে, ওই বিষয়টি পরিষ্কার নয়।,ভার্জের অনুমান বলছে, অন্তত ‘মাইক্রোসফট এজ’র মতো ক্রোমিয়াম-ভিত্তিক ব্রাউজারগুলোতে এই সুবিধা আসতে পারে। অতীতে, এজ ব্রাউজারে এটি কাজ করে না বলে অভিযোগ করেছিলেন ব্যবহারকারীরা। তবে, ‘শীর্ষস্থানীয় ব্রাউজার’ বলতে এখানে ‘সাফারি’ ও ‘ফায়ারফক্স’ বোঝানো হয়েছে। গুগলের সঙ্গে যোগাযোগ করে বিষয়টি নিশ্চিত হয়েছে সাইটটি।,গুগল ডকের পাশাপাশি গুগল স্লাইডেও ফিচারটি আনার কথা বলছে এই সার্চ জায়ান্ট। আর এতে ‘স্বয়ংক্রিয়ভাবে তৈরি বিরাম চিহ্নও’ থাকবে। আপগ্রেডের মাধ্যমে ফেব্রুয়ারির মাঝামাঝি সময়ে ফিচারটি ব্যবহারকারীদের হাতে পৌঁছাতে পারে বলে প্রতিবেদনে উল্লেখ করেছে ভার্জ।,Copyright © 2022, bdnews24",bn,2023-01-10 13:18:00+06:00
Bdnews24,স্বাস্থ্য অধিদপ্তরের ডিজি পদে খুরশীদই থাকছেন,health,https://bangla.bdnews24.com/health/32opshr2tv,"স্বাস্থ্য অধিদপ্তরের মহাপরিচালক পদে অধ্যাপক আবুল বাসার মোহাম্মদ খুরশীদ আলমকে আবার নিয়োগ দিয়েছে সরকার।,মঙ্গলবার এক প্রজ্ঞাপনে বিসিএস (স্বাস্থ্য) ক্যাডারের অবসরপ্রাপ্ত এই কর্মকর্তাকে আরও দুই বছর মেয়াদে নিয়োগ দেওয়ার তথ্য জানিয়েছে জনপ্রশাসন মন্ত্রণালয়ের চুক্তি ও বৈদেশিক নিয়োগ শাখা।,মহামারীর মধ্যে স্বাস্থ্য অধিদপ্তরের একের পর এক কেলেঙ্কারিতে সমালোচনার মুখে ২০২০ সালের ২১ জুলাই অধ্যাপক আবুল কালাম আজাদ পদত্যাগ করার পর মহাপরিচালকের দায়িত্বে এসেছিলেন খুরশীদ আলম।,চাকরির মেয়াদ শেষ হওয়ায় বিসিএসের এই কর্মকর্তাকে ওই বছরের ডিসেম্বরে দুই বছরের চুক্তিতে মহাপরিচালক পদে নিয়োগ দেয় সরকার। গত ৩১ ডিসেম্বর সেই মেয়াদ শেষ হয়।,খুরশীদ আলম স্যার সলিমুল্লাহ মেডিকেল কলেজ হাসপাতাল থেকে এমবিবিএস করে ১০ম বিসিএসের মাধ্যমে ১৯৮৪ সালে সরকারি চাকরিতে যোগ দেন।,কুমিল্লা ও ঢাকা মেডিকেল কলেজের সার্জারি বিভাগের প্রধানের দায়িত্ব পালন করা অধ্যাপক খুরশীদ আলম বরিশাল শেরে বাংলা মেডিকেল কলেজেও চাকরি করেছেন।,Copyright © 2022, bdnews24",bn,2023-01-10 13:01:00+06:00
Bdnews24,ব্রাহ্মণবাড়িয়ার আরও ২১ আইনজীবীকে হাই কোর্টে তলব,bangladesh,https://bangla.bdnews24.com/bangladesh/gennv6rxdv,"বিচারকের বিরুদ্ধে স্লোগান, গালাগালি দিয়ে আদালতের কাজে বিঘ্ন ঘটানোর অভিযোগের মুখে থাকা ব্রাহ্মণবাড়িয়ার আরও ২১ জন আইনজীবীকে হাই কোর্টে তলব করা হয়েছে।,ওই ঘটনা নিয়ে স্থানীয় আইনজীবীদের আন্দোলনের মধ্যে মঙ্গলবার বিচারপতি জেবিএম হাসান ও বিচারপতি রাজিক আল জলিলের হাই কোর্ট বেঞ্চ স্বপ্রণোদিত হয়ে এই আদেশ দেয়।,তাদের বিরুদ্ধে আদালত অবমাননার রুলও জারি করা হয়েছে। তাদের বিরুদ্ধে কেন ব্যবস্থা নেওয়া হবে না, তার জবাব দিতে আগামী ২৩ জানুয়ারি ওই আইনজীবীদের হাজির হতে বলা হয়েছে। ,ডেপুটি অ্যাটর্নি জেনারেল তুষার কান্তি রায় সাংবাদিকদের বলেন, “ব্রাহ্মণবাড়িয়ার ২১ আইনজীবীকে ডাকা হয়েছে। তাদেরকে আগামী ২৩ জানুয়ারি সকাল সাড়ে ১০টায় আদালতে হাজির হতে বলা হয়েছে।”,এই ২১ আইনজীবীর মধ্যে ব্রাহ্মণবাড়িয়া জেলা আইনজীবী সমিতির সাধারণ সম্পাদক মো. মফিজুর রহমান বাবুল রয়েছেন। অন্যরা হলেন- মো. মিনহাজুল ইসলাম, এমদাদুল হক হাদি, নিজামুদ্দিন খান রানা, আনিছুর রহমান মঞ্জু, মো. জুম্মান চৌধুরী, রাশেদ মিয়া হাজারী, জাহের আলী, মো. আবদুল আজিজ খান, দেওয়ান ইফতেখার রেজা রাসেল, মো. ছদর উদ্দিন, মাহমুদুরু রহমান রনি, মো. মাহবুবুর রহমান, মো. আরিফুল হক মাসুদ, মীর মোহাম্মদ রাইসুল আহম্মেদ, মহিবুর রহমান, মো. জাকারিয়া আহমেদ, মো. মোবারক উল্লা, মো. ফারুক আহমেদ, সফিক আহমেদ ও ইকবাল হোসেন।,এর আগে ব্রাহ্মণবাড়িয়া জেলা আইনজীবী সমিতির সভাপতি ব্রাহ্মণবাড়িয়া জেলা আইনজীবী সমিতির সভাপতি মো. তানভীর ভূঁইয়া, সম্পাদক (প্রশাসন) মো. আক্কাস আলী এবং আইনজীবী জুবায়ের ইসলামকে তলবের আদেশ দিয়েছিল হাই কোর্ট। তাদের ১৭ জানুয়ারি হাই কোর্টে হাজির হতে বলা হয়েছে। ,তিন বিচারককে সরানোর দাবিতে আইনজীবীদের আন্দোলনের কারণে গত ১ জানুয়ারি থেকে ব্রাহ্মণবাড়িয়ায় বিচার কাজ বন্ধ রয়েছে।,আদালত সংশ্লিষ্টরা জানান, ঘটনার সূত্রপাত গত ১ ডিসেম্বর। সেদিন ছিল জেলা জজ আদালতের বছরের শেষ কার্যদিবস। একটি মামলা দায়েরকে কেন্দ্র করে আইনজীবী সমিতির নেতাসহ একাধিক আইনজীবীর সঙ্গে নারী ও শিশু নির্যাতন দমন ট্রাইব্যুনাল-১-এর বিচারক মোহাম্মদ ফারুকের কথা কাটাকাটি হয়েছিল।,এরপর এক মাসের অবকাশের মধ্যে জেলা আইনজীবী সমিতি ট্রাইব্যুনাল-১-এর বিচারক মোহাম্মদ ফারুক এবং জেলা জজ শারমিন নিগারের অপসারণের দাবি তোলে। তাদের আদালত বর্জনের ঘোষণাও দেয়।,ছুটি শেষে আদালত খোলার পর ১ জানুয়ারি ট্রাইব্যুনালে গিয়ে ফের বিচারক ফারুকের সঙ্গে তর্কে জড়ান আইনজীবীরা। ওই ঘটনার একটি ভিডিওতে দেখা যায়, একজন আইনজীবী আদালত বর্জনের কথা বলে বিচারককে এজলাস থেকে নেমে যেতে বলেন। কথাবার্তার একপর্যায়ে আইনজীবীরা উত্তেজিত হয়ে পড়েন। এ সময় তারা বিচারকের সঙ্গে অসৌজন্যমূলক আচরণ এবং উচ্চস্বরে গলাগালি করেন।,পরদিন বিচারকি ফারুক এই আইনজীবীদের বিরুদ্ধে আদালত অবমাননার ব্যবস্থা গ্রহণের আবেদন জানিয়ে চিঠি দেন সুপ্রিম কোর্টে। তার পরিপ্রেক্ষিতে হাই কোর্ট ব্রাহ্মণবাড়িয়া বারের সভাপতিসহ তিনজনকে তলবের আদেশ দেয়।,এদিকে এরপর থেকে আদালত বর্জনের করে নানা কর্মসূচি পালনের সময় জেলা জজ শারমিন নিগারের নামে কুরুচিপূর্ণ স্লোগান দেওয়ার অভিযোগ ওঠে আইনজীবীদের বিরুদ্ধে। তাতে এই নারী বিচারকও সুপ্রিম কোর্টে চিঠি দিয়ে প্রতিকার চান।,তার পরিপ্রেক্ষিতে বারের সাধারণ সম্পাদকসহ ২১ আইনজীবীকে তলব করল হাই কোর্ট।,Copyright © 2022, bdnews24",bn,2023-01-10 13:21:00+06:00
Bdnews24,"আগামী জুনেই ঢাকা থেকে ভাঙা পর্যন্ত রেল চলাচল, আশা মন্ত্রীর",samagrabangladesh,https://bangla.bdnews24.com/samagrabangladesh/3stxowxy77,"পদ্মা সেতুতে রেললাইন স্থাপনের কাজের অগ্রগতিতে সন্তোষ প্রকাশ করে আগামী জুনেই ঢাকা থেকে ভাঙা পর্যন্ত ট্রেন চলাচল শুরু করতে পারার কথা জানিয়েছেন রেলপথ মন্ত্রী নুরুল ইসলাম সুজন। ,মঙ্গলবার দুপুরে আকস্মিক সফরে সেতুতে রেললাইন স্থাপনের কাজ পরিদর্শন করে এ কথা জানান মন্ত্রী।,এর আগে মন্ত্রী মাওয়া রেলস্টেশন ঘুরে সড়কপথে পদ্মা সেতু হয়ে জাজিরা প্রান্তের পদ্মা স্টেশন থেকে ‘ট্র্যাক কারে’ ওঠেন। ‘গ্যাংকার’ নামে পরিচিত সেই বিশেষ ট্রেনে চড়েই পদ্মা সেতুতে রেলপথ নির্মাণের কর্মযজ্ঞ পরিদর্শন করেন তিনি। ,রেলপথমন্ত্রী নুরুল ইসলাম সুজন বলেন, কাজ দিনরাত চলমান আছে, যেহেতু এখন কাজের মৌসুম। যেটুকু দেখেছি অগ্রগতি সন্তোষজনক। ,মন্ত্রী বলেন, কাজের সুবিধার জন্য ঢাকা থেকে গেন্ডারিয়া পর্যন্ত রেললাইনের কাজ বন্ধ রাখা হয়েছে। এখন চ্যালেঞ্জিং বিষয়টি হচ্ছে মাওয়া থেকে ঢাকা পর্যন্ত অংশটি। ভাঙা পর্যন্ত পুরানো রেললাইন ছিলো, তার সঙ্গে কানেক্ট করতে পারলে পদ্মা সেতু রেল চলাচলের জন্য উপযোগী করা যাবে। ,মন্ত্রী আরও বলেন, সামনে একটি নির্বাচন আছে। নির্বাচনী বছরে প্রকল্পের তিন ভাগের কাজের অগ্রগতির বিষয়ে টাইমলাইন ঠিক করেছিলাম।,“কাজে যে অগ্রগতি, সেখানে আমরা আশা করছি আগামী জুনে ঢাকা থেকে ভাঙা পর্যন্ত রেল চলাচল শুরু করতে পারবো।” ,সেতুতে পাথরবিহীন রেললাইন স্থাপনের কাজ পুরোদমে চলছে জানিয়ে পদ্মা সেতু রেল লিঙ্ক প্রকল্পের প্রকল্প পরিচালক প্রকৌশলী আফজাল হোসেন বলেন, কাজের গুণগত মানকে গুরুত্ব দিয়ে দিনরাত কাজ চলছে। ঢাকা থেকে যশোর পর্যন্ত রেল প্রকল্পের কাজের অগ্রগতি ৭০ শতাংশের বেশি। ,পদ্মা সেতুর নিচতলা দিয়ে রেল চলাচলের জন্য ২০১৬ সালের মার্চে ‘পদ্মা রেল সংযোগ’ নামে প্রকল্প গ্রহণ করা হয়। এ প্রকল্পটির মাধ্যমে ঢাকা থেকে যশোর পর্যন্ত ১৬৯ কিলোমিটার রেল লাইন নির্মাণ প্রকল্প অনুমোদন দেয় সরকার। তখন এর ব্যয় ধরা হয়েছিল ৩৪ হাজার ৯৮৯ কোটি টাকা।,চীনা এক্সিম ব্যাংকের সঙ্গে ঋণ চুক্তিতে দেরি হওয়ায় প্রকল্পের কাজ শুরু হয় ২০১৮ সালের জুলাই মাস থেকে।,দেরি হওয়ার ফলে প্রকল্পের ব্যয় ৩৯ হাজার ২৪৬ কোটি টাকায় উন্নীত করে এবং দুই বছর মেয়াদ বাড়িয়ে সংশোধন করতে হয়।,সে হিসাবে ২০২৪ সালের ডিসেম্বর পর্যন্ত প্রকল্পের মেয়াদ উন্নীত করা হয়।,এ সময় একনেক সভায় প্রধানমন্ত্রী শেখ হাসিনা পদ্মা সেতুর ওপর দিয়ে সড়ক এবং রেল একই দিনে উদ্বোধনের ইচ্ছা পোষণ করেন।,কিন্তু কাজ শুরু করার পর করোনাভাইরাস মহামারীর কারণে প্রকল্পটির বাস্তবায়ন আবারও পিছিয়ে পড়ে। ২০২০ ও ২১ পরপর দুই বছর চীনা পরামর্শক এবং প্রকৌশলীদের কাজে বিঘ্ন ঘটায় আবারও বাধার মুখে পড়ে প্রকল্পটি।,এমন বাস্তবতায় গত বছরের ২৫ জুন উদ্বোধনের পরদিন থেকেই সেতুতে সড়কে যান চলাচল শুরু হলেও রেল এ বছরের জুন থেকে শুরু হবার আশা করা হয়েছিল।,Copyright © 2022, bdnews24",bn,2023-01-10 13:32:00+06:00
Bdnews24,ইশরাত নিশাত নাট্য পুরস্কার: মনোনয়নের সংক্ষিপ্ত তালিকা প্রকাশ,glitz,https://bangla.bdnews24.com/glitz/ho0kwf9xa0,"মঞ্চনাটকের বিভিন্ন ক্যাটাগরিতে সেরাদের স্বীকৃতি দিতে প্রথমবারের মত দেওয়া হচ্ছে ‘ইশরাত নিশাত নাট্য পুরস্কার’, মঙ্গলবার এ পুরস্কারের জন্য মনোনয়নের সংক্ষিপ্ত তালিকা প্রকাশ করা হয়েছে।,বাংলাদেশ শিল্পকলা একাডেমির সেমিনার হলে এক অনুষ্ঠানে আট ক্যাটাগরিতে মনোনয়নের এ সংক্ষিপ্ত তালিকা প্রকাশ করেন পুরস্কার বাস্তবায়ন কমিটির কো-চেয়ারম্যান নাসির উদ্দীন ইউসুফসহ অন্য সদস্যরা।,জাতীয় নাট্যশালার প্রধান মিলনায়তন, পরীক্ষণ থিয়েটার মিলনায়তন, স্টুডিও থিয়েটার মিলনায়তন, বাংলাদেশ মহিলা সমিতির নীলিমা ইব্রাহিম মিলনায়তন এবং মুক্তিযুদ্ধ জাদুঘর মঞ্চে গতবছর ১ জানুয়ারি থেকে ৩১ ডিসেম্বরের মধ্যে মঞ্চস্থ হওয়া নতুন নাটকগুলো থেকে এবার সেরাদের পুরস্কৃত করা হবে।,প্রতি বছর ইশরাত নিশাতের প্রয়াণ দিবস ২০ জানুয়ারি এ পুরস্কার দেওয়ার কথা থাকলেও এবার ১৯ জানুয়ারি এই পুরস্কার তুলে দেওয়া হবে বিজয়ীদের হাতে।,সেজন্য ১৬ সদস্য বিশিষ্ট একটি বাস্তবায়ন কমিটি গঠন করা হয়েছে, যার নাম ‘ইশরাত নিশাত নাট্য পুরস্কার বাস্তবায়ন কমিটি’। এ কমিটি পুরস্কার দেওয়ার সামগ্রিক কর্মকাণ্ড পরিচালনা করছে।,পুরস্কার বাস্তবায়ন কমিটি জানিয়েছে, প্রতি বছর ২০ জানুয়ারি ইশরাত নিশাতের প্রয়াণ দিবসে নাট্য প্রযোজনার আট ক্যাটাগরিতে এই পুরস্কার দেওয়া হবে। পুরস্কারের উদ্দেশ্য হবে নিবেদিত মঞ্চাভিনেতাদের কাজের স্বীকৃতি দেওয়া ও অন্যদের থিয়েটারে উৎসাহিত করা। দেশের নাট্য আন্দোলনকে বেগবান করতে সহায়তা করা। নিবেদিত ও দক্ষ নাট্যকর্মী তৈরিতে অবদান রাখা এবং থিয়েটারে পেশাদারি মনোভাব তৈরিতে সহায়তা করা।,গ্রুপ থিয়েটার ফেডারেশনভুক্ত ও গ্রুপ থিয়েটারের আদর্শে পরিচালিত দলের নাটক প্রতিবছর এ পুরস্কারের জন্য মনোনীত হবে। পুরস্কার বাস্তবায়ন কমিটির কো-চেয়ারম্যান নাসির উদ্দীন ইউসুফ। অন্য সদস্যরা হলেন, ম. হামিদ, গোলাম কুদ্দুছ, লাকী ইনাম, জুরি বোর্ডের সদস্য ইউসুফ হাসান অর্ক।,প্রতি বছর শ্রেষ্ঠ অভিনেতা নারী, শ্রেষ্ঠ অভিনেতা পুরুষ, শ্রেষ্ঠ নির্দেশক, শ্রেষ্ঠ নাট্যকার, শ্রেষ্ঠ মঞ্চসজ্জা, শ্রেষ্ঠ আবহ সংগীত, শ্রেষ্ঠ আলোক পরিকল্পক, শ্রেষ্ঠ নাটক ক্যাটাগরিতে একজন করে এই পুরস্কার পাবে।,পুরস্কারের আর্থিক মূল্য ২৫ হাজার টাকা; শ্রেষ্ঠ প্রযোজনার পুরস্কার হবে ১ লাখ টাকা। পুরস্কারের জন্য নির্বাচিত প্রত্যেককে একটি ক্রেস্ট ও একটি সনদ দেওয়া হবে।,পুরস্কারের জন্য গঠিত জুরিবোর্ড সদস্যরা হলেন- অধ্যাপক আব্দুস সেলিম (প্রধান), দেবপ্রসাদ দেবনাথ, ওয়াহিদা মল্লিক জলি, ইউসুফ হাসান অর্ক, কামালউদ্দীন কবির, মোহাম্মদ আলী হায়দার ও আইরিন পারভীন লোপা।,বাংলাদেশের থিয়েটার অঙ্গনের 'বিদ্রোহী কণ্ঠ' হিসেবে পরিচিত ইশরাত নিশাত ৫৬ বছর বয়সে হৃদরোগে আক্রান্ত হয়ে মারা যান ২০২০ সালের ২০ জানুয়ারি।,তিনি প্রয়াত অভিনেত্রী নাজমা আনোয়ারের মেয়ে। ইশরাত 'দেশ নাটক' নাট্যদলের সাথে যুক্ত ছিলেন। মঞ্চে একাধারে অভিনেত্রী, নির্দেশক ও আবৃত্তিশিল্পী হিসেবে খ্যাতি কুড়িয়েছিলেন। তার মৃত্যুর তারিখে প্রতি বছর ইশরাত নিশাত নাট্য পুরস্কার দেওয়ার উদ্যোগ নেওয়া হয়।,বদরুজ্জামান আলমগীর, নাটক- পুণ্যাহ, নাট্যদল- নাট্যকেন্দ্র।,মাসুম রেজা, নাটক- পারাপার, নাট্যদল- দেশ নাটক।,আবদুস সেলিম, নাটক- রাইজ এন্ড সাইন, নাট্যদল- বটতলা।,অম্লান বিশ্বাস, নাটক- পুণ্যাহ, নাট্যদল- নাট্যকেন্দ্র।,মোহাম্মদ আলী হায়দার, নাটক- রাইজ এন্ড সাইন, নাট্যদল- বটতলা।,অম্লান বিশ্বাস,  নাটক- রায়মঙ্গল, নাট্যদল- অনুস্বর।,প্রশান্ত হালদার, নাটক- রায়মঙ্গল, নাট্যদল- অনুস্বর।,খালিদ হাসান রুমি, নাটক- মাংকি ট্রায়াল, নাট্যদল- বাতিঘর।,সুকর্ণ হাসান, নাটক- রাজদ্রোহী, নাট্যদল- এথিক।,সঙ্গীতা চৌধুরী, নাটক- পুণ্যাহ, নাট্যদল- নাট্যকেন্দ্র।,মনামী ইসলাম কনক, নাটক- পুণ্যাহ, নাট্যদল- নাট্যকেন্দ্র।,কাজী রোকসানা রুমা, নাটক- রাইজ এন্ড সাইন, নাট্যদল- বটতলা।,শিশির রহমান ও অন্যান্য, নাটক- মলুয়া, নাট্যদল- মেঠোপথ থিয়েটার।,সেলিম মাহবুব, নাটক- মাধব মালঞ্চি, নাট্যদল- থিয়েটার আর্টস ইউনিট।,ইউসুফ হাসান অর্ক, নাটক- পুণ্যাহ, নাট্যদল- নাট্যকেন্দ্র।,মুক্তনীল, নাটক- মাংকি ট্রায়াল, নাট্যদল- বাতিঘর।,ইউসুফ হাসান অর্ক, নাটক- পুণ্যাহ, নাট্যদল- নাট্যকেন্দ্র।,ফাহিম মালেক ইভান, নাটক- পারাপার, নাট্যদল- দেশ নাটক।,ফজলে রাব্বি সুকর্ন, নাটক- সে এক স্বপ্নের রাত, নাট্যদল- দৃষ্টিপাত নাট্যদল।,ইউসুফ হাসান অর্ক, নাটক- পুণ্যাহ, নাট্যদল- নাট্যকেন্দ্র।,মুজিবুল হক, নাটক- মলুয়া, নাট্যদল- মেঠোপথ থিয়েটার।,নাটক- মাংকি ট্রায়াল, নাট্যদল- বাতিঘর।,নাটক- পুণ্যাহ, নাট্যদল- নাট্যকেন্দ্র।,নাটক: পারাপার, নাট্যদল- দেশ নাটক।,Copyright © 2022, bdnews24",bn,2023-01-10 12:47:00+06:00
Bdnews24,"২০২২ সালে পাঁচশ কোটি টাকার চোরাই পণ্য জব্দ, তালিকায় মাদক, সোনা, অস্ত্র",bangladesh,https://bangla.bdnews24.com/bangladesh/3nleh9shao,"গত বছর দেশের সীমান্ত এলাকাগুলোতে অভিযান চালিয়ে প্রায় পাঁচশ কোটি টাকার চোরাই পণ্য জব্দ করার কথা জানিয়েছে বিজিবি, জব্দ পণ্যের তালিকায় আছে সোয়া কোটি ইয়াবা, এমনকি মর্টার শেলও।,মঙ্গলবার এক সংবাদ বিজ্ঞপ্তিতে বিজিবি জানিয়েছে , গত এক বছরে বিভিন্ন ধরনের মাদক পাচার এবং চোরাচালানে জড়িত থাকার অভিযোগে ২ হাজার ৯৫৩ জনকে গ্রেপ্তার করেছে তারা।,এছাড়া অবৈধভাবে সীমান্ত অতিক্রমের দায়ে ২ হাজার ৮৫ জন বাংলাদেশি নাগরিক এবং ১১৭ জন ভারতীয় নাগরিককে আটক করে আইনি ব্যবস্থা নেওয়া হয়েছে।,বিজিবির জনসংযোগ কর্মকর্তা মো. শরিফুল ইসলাম বলেন, ২০২২ সালে ৫০০ কোটি টাকার চোরাচালানের পণ্য জব্দ করা হয়েছে। ২০২১ সালে জব্দ হয়েছিল এক হাজার ৭৩ কোটি টাকার পণ্য।,এই হিসাবে এক বছরে বিজিবির জব্দ করার চোরাই পণ্যের পরিমাণ কমে অর্ধেক হয়েছে।,বিজ্ঞপ্তিতে বলা হয়, বিজিবির অভিযানে উদ্ধার করা অস্ত্রের মধ্যে রয়েছে ৪৬টি পিস্তল, ৯টি রাইফেল, ৫টি রিভলভার, ৭৯টি বিভিন্ন ধরনের বন্দুক, ৫ হাজার ৩৪৫ রাউন্ড গোলাবারুদ, ২৪টি মর্টার শেল, ২০টি ককটেল ও ৯৯৯ কেজি বিস্ফোরক।,আর জব্দ করা মাদকের মধ্যে এক কোটি ২৭ লাখ ৭৮ হাজার ১০০ ইয়াবা ট্যাবলেট, ৭৭ কেজি ৬৯০ গ্রাম ক্রিস্টাল মেথ, ৩ লাখ ১৬ হাজার ১৫৭ বোতল ফেনসিডিল, এক লাখ ৮২ হাজার ৯৩২ বোতল বিদেশি মদ, ৩৭ হাজার ১২৬ ক্যান বিয়ার, ২৮ হাজার ৬৭২ কেজি গাঁজা, ৭২ কেজি ১৫৯ গ্রাম হেরোইন রয়েছে।,বছরজুড়ে বিজিবির নানা অভিযানে নেশা জাতীয় ও উত্তেজক ইনজেকশন, এ্যানেগ্রা ও সেনেগ্রা ট্যাবলেট এবং বিভিন্ন প্রকার ওষুধও জব্দ হয়েছে।,জব্দ হওয়া চোরাচালান দ্রব্যের মধ্যে রয়েছে ১৯৪ কেজি ৯৯৩ গ্রাম সোনা, ২৭৯ কেজি ১৬২ গ্রাম রূপা, এক লাখ ৫৭ হাজার ৩০৯টি শাড়ি, ৫৯ হাজার ৯৩৯টি থ্রিপিস ও শার্টপিস, তৈরি পোশাক, থান কাপড়, কসমেটিক্স সামগ্রী, কাঠ, চা পাতা, কয়লা, পাথর, ইমিটেশন গহনা, কষ্টি পাথরের মূর্তি, কারেন্ট জাল, কচ্ছপের হাড়।,এসব ছাড়াও ৭৩টি ট্রাক ও কাভার্ড ভ্যান, ৪৪টি প্রাইভেটকার ও মাইক্রোবাস, ১০৬টি পিকআপ, ৩৪০টি অটোরিকশা, ইজিবাইক এবং ৮২৪টি মোটরসাইকেল জব্দ করেছে বিজিবি।,Copyright © 2022, bdnews24",bn,2023-01-10 13:07:00+06:00
Bdnews24,"ইসিতে আপিল করে হিরো আলম বললেন, দরকার হলে যাবেন আদালতে",glitz,https://bangla.bdnews24.com/glitz/c2ktb0bcm1,"বগুড়ার দুই আসনের উপ-নির্বাচনে মনোনয়নপত্র বাতিলের পর প্রার্থিতা ফিরে পেতে নির্বাচন কমিশনে আপিল করেছেন সামাজিক যোগাযোগ মাধ্যমের আলোচিত কন্টেট ক্রিয়েটর আশরাফুল আলম ওরফে হিরো আলম।,মঙ্গলবার আইনজীবীকে সঙ্গে নিয়ে ঢাকার আগারগাঁওয়ের নির্বাচন ভবনে গিয়ে ইসির আইন শাখায় আপিল আবেদন জমা দেন তিনি।,১ শতাংশ ভোটারের স্বাক্ষরসহ সমর্থনসূচক তালিকায় ‘গরমিল’ পাওয়ার কথা জানিয়ে গত রোববার বগুড়া-৪ (কাহালু-নন্দীগ্রাম) ও বগুড়া-৬ (সদর) আসনের স্বতন্ত্র প্রার্থী হিরো আলমের মনোনয়নপত্র বাতিল করেন সংশ্লিষ্ট রিটার্নিং কর্মকর্তা। নিয়ম অনুযায়ী মনোনয়নপত্র বাতিলের তিন দিনের মধ্যে নির্বাচন কমিশনে আপিল করার সুযোগ আছে।,হিরো আলম সাংবাদিকদের বলেন, “কাগজপত্রসহ আমি আপিল আবেদন জমা দিয়েছি। বৃহস্পতিবার শুনানি হবে। এখান থেকে বাতিল করলে আমি আবার হাই কোর্টে যাব। দুই আসন থেকে প্রার্থিতা ফিরে পেলে দুটি আসন থেকেই ভোট করব।”,সম্প্রতি বিএনপির সংসদ সদস্যরা পদত্যাগ করলে ১ ফেব্রুয়ারি ভোটের তারিখ রেখে ছয় আসনে উপ-নির্বাচনের তফসিল ঘোষণা করে নির্বাচন কমিশন।,২০১৮ সালের একাদশ জাতীয় সংসদ নির্বাচনে অংশগ্রহণের জন্য বগুড়া-৪ আসন থেকে জাতীয় পার্টির মনোনয়ন চেয়েছিলেন হিরো আলম। কিন্তু জাতীয় পার্টি তাকে মনোনয়ন দেয়নি। পরে স্বতন্ত্র হিসেবে মনোনয়ন দাখিল করলে দুই দফায় যাচাই-বাছাই করার পর তার সেই মনোনয়ন বাতিল করা হয়।,হিরো আলম তখন হাই কোর্টে গিয়ে প্রার্থিতা ফিরে পান। স্বতন্ত্র প্রার্থী হিসেবে একাদশ জাতীয় সংসদ নির্বাচনে অংশ নিয়ে হেরে যান হিরো।,গত বুধবার মনোনয়নপত্র বাতিল হওয়ার পর তিনি সাংবাদিকদের বলেছিলেন, “বিগত নির্বাচনেও একই ভুলে মনোনয়নপত্র বাতিল করা হয়েছিল। উচ্চ আদালতে আপিল করে আবার নির্বাচন করার সুযোগ পাই। গতবারের ভুল থেকে শিক্ষা নিয়েছি। এবার সেই ভুল হওয়ার কথা না।,“আমার মনে হয়, দুটি আসনে মনোনয়নপত্র বাতিল করার মধ্যে কোনো ষড়যন্ত্র থাকতে পারে। কারণ আমার একার নয়, আরও অনেকে মনোনয়নপত্র একই কারণে বাতিল করা হয়েছে।”,বগুড়ার ওই দুটি আসনের উপ-নির্বাচনে মনোনয়ন যাচাই-বাছাইয়ে মোট ২২ জনের মধ্যে ১১ প্রার্থীর মনোনয়নপত্র বাতিল হয়। এর মধ্যে বগুড়া-৪ আসনের পাঁচজন এবং বগুড়া-৬ আসনের ছয়জন প্রার্থী রয়েছেন।,বগুড়ার কেবল অপারেটর আশরাফুল আলম নিজের মতো করে গান গেয়ে ও মিউজিক ভিডিও তৈরি করে সোশাল মিডিয়ায় তুলে দেশ এবং দেশের বাইরেও এখন পরিচিত।,গতবছর তিনি রবীন্দ্র সংগীত গেয়ে সমালোচনার মুখে পড়েন। তারপর পুলিশ তাকে ডেকে নিয়ে সতর্ক করে। তা নিয়েও সোশাল মিডিয়ায় সমালোচনায় সমালোচনার ঝড় বয়ে যায়।,Copyright © 2022, bdnews24",bn,2023-01-10 13:37:00+06:00
Bdnews24,"গাড়ি নিয়ে দিনে ড্রাইভিং প্রশিক্ষণ, রাতে ছিনতাই",ctg,https://bangla.bdnews24.com/ctg/hdc6sk75ui,"দিনের বেলায় যে গাড়ি দিয়ে গাড়ি চালনা বা ড্রাইভিং প্রশিক্ষণ দেওয়া হত, বিকাল গড়াতেই তা হয়ে উঠত ছিনাতাইকারীদের বাহন। গাড়ির নম্বর প্লেট বদলে চলত ছিনতাই। এভাবেই মাসখানেক চলার পর পুলিশের হাতে ধরা পড়েছে পাঁচ জন, আরেকজন পালিয়েছে অটোরিকশাসহ।,সোমবার রাতে চট্টগ্রামের নগরীর টাইগার পাস ও মোহরা এলাকা থেকে ছিনতাইয়ে জড়িত অভিযোগে ধারালো অস্ত্র ও ছিনতাইয়ে ব্যবহৃত প্রাইভেট কারসহ এই পাঁচ জনকে গ্রেপ্তার করে পুলিশ। এ সময় তাদের কাছে থেকে ছিনতাই করা মোবাইল ফোন সেট, ব্যাগ উদ্ধার করা হয়।,গ্রেপ্তার পাঁচ জন হলেন- দেলোয়ার হোসেন (২১), সাজ্জাদ হোসেন (২৪), মো. ফরহাদ ওরফে দিদার (২৪), আসিফ হোসেন (২১) ও মাহফুজুর রহমান ওরফে আদনান (২১)।,পুলিশ জানায়, গত এক মাস ধরে প্রাইভেট কার নিয়ে একটি দল নগরীর আকবর শাহ, হালিশহর, ডবলমুরিংসহ বিভিন্ন এলাকায় ছিনতাই করেছে বলে অভিযোগ পান তারা। সেগুলো খতিয়ে দেখতে গিয়ে এই ছিনতাইকারী চক্রের সন্ধান পাওয়া যায়। এরা ছিনতাই করে প্রাইভেট কারের নম্বর প্লেট পাল্টে ফেলতেন।,অভিযানে অংশগ্রহণকারী চট্টগ্রাম কোতোয়ালী থানার উপপরিদর্শ (এসআই) মো. মোমিনুল হাসান বিডিনিউজ টোয়েন্টিফোর ডটকমকে জানান, “গ্রেপ্তার ব্যক্তিরা প্রতিদিন বিকাল থেকে পরদিন ভোর পর্যন্ত নগরীর বিভিন্ন স্থানে প্রাইভেট কার ও সিএনজি অটোরিকশা নিয়ে ছিনতাই করত। পথচারী কিংবা রিকশাযাত্রী পেলেই তাদের ধারালো অস্ত্রের ভয় দেখিয়ে টাকা, মোবাইল ও ব্যাগ ছিনিয়ে নিত।”,তিনি জানান, “সোমবার সন্ধ্যায় টাইগার পাস এলাকা থেকে প্রাইভেট কারসহ দেলোয়ার, সাজ্জাদ, দিদার ও আসিফকে আটক করা হয়। পরে তাদের কারটি তল্লাশি করে ধারালো অস্ত্র, একটি ট্রাভেল ব্যাগ ও একটি মোবাইল ফোন সেট উদ্ধার করা হয়।,“উদ্ধার করা মোবাইল নম্বরে ফোন করে জানা যায়, কয়েকদিন আগে সেটি এক ব্যক্তির কাছ থেকে হালিশহর এলাকায় ছিনতাই করা হয়েছিল। পরে তাদের দেয়া তথ্যে মোহরা এলাকা থেকে আদনানকে গ্রেপ্তার করা হলেও একটি সিএনজি অটোরিকশাসহ অন্য একজন পালিয়ে যায়।”,এসআই মোমিনুল জানান, “যে গাড়িটি উদ্ধার করা হয়েছে সেটির মালিক গ্রেপ্তার আসিফ। তিনি দিনের বেলায় গাড়িটি দিয়ে ড্রাইভিং শেখাতেন। আর বিকালের পর ছিনতাইয়ের কাজে গাড়িটি ব্যবহার করতেন।,“প্রাথমিক জিজ্ঞাসাবাদে আসিফ পুলিশকে জানিয়েছে, প্রতিদিন দুই হাজার টাকার বিনিময়ে গাড়িটি ছিনতাইয়ের কাজে ভাড়া দিতেন। আবার ছিনতাইয়ের পর গাড়ি চালানোর কাজ হিসেবে ভাগের একটি অংশ পেতেন।,“গত এক মাস ধরে তারা প্রতিদিন বিকালের পর নগরীর বিভিন্ন স্থানে ঘুরে ঘুরে ছিনতাই করতেন। একটি ছিনতাই করেই তারা গাড়ির নম্বর প্লেট পাল্টে ফেলতেন। আবার কোন কোন সময় নম্বর প্লেটে আলাদা সংখ্যা লাগিয়ে নম্বর পরিবর্তন করে ফেলতেন।”,Copyright © 2022, bdnews24",bn,2023-01-10 13:50:00+06:00
Bdnews24,এখন ‘পে স্কেল’ দেওয়ার পরিকল্পনা নেই: অর্থমন্ত্রী,economy,https://bangla.bdnews24.com/economy/28sl1gyogi,"সাত বছর পেরিয়ে গেলেও অর্থনৈতিক সংকটের এই সময়ে সরকারি চাকুরেদের নতুন বেতন কাঠামোয় নেওয়ার কোনো পরিকল্পনা সরকারের নেই বলে জানিয়েছেন অর্থমন্ত্রী আ হ ম মুস্তফা কামাল। ,মঙ্গলবার সংসদে প্রশ্নোত্তর পর্বে একথা জানানোর পাশাপাশি তিনি বলেন, এ মুহূর্তে মহার্ঘ্য ভাতা দেওয়ার কথাও ভাবছে না সরকার। ,স্পিকার শিরীন শারমিন চৌধুরীর সভাপতিত্বে অধিবেশনের শুরুতে প্রশ্নোত্তর টেবিলে উত্থাপিত হয়। সংসদ সদস্য মোকাব্বির খান নতুন বেতন কাঠামো প্রশ্নটি রেখেছিলেন।,অর্থমন্ত্রী বলেন, সরকার ২০১৫ সালে জাতীয় বেতন স্কেল আদেশ জারি করে, যা বর্তমানেও বলবৎ রয়েছে। ,“অতীতে বেতন স্কেল আদেশে সরকারি কর্মচারীদের প্রতি বছর নির্ধারিত পরিমাণে বেতন বৃদ্ধির সুবিধা ছিল। কিন্তু জাতীয় বেতনস্কেল ২০১৫ এ মূল বেতনের শতকরা হারে বেতন বৃদ্ধির বিধানের কারণে সরকারি কর্মচারীদের একটি নির্ধারিত হারে নির্দিষ্ট সীমা পর্যন্ত বার্ষিক বেতন বৃদ্ধি ঘটে, যা সর্বস্তরের সরকারি কর্মচারীর জীবনমান উন্নয়নে ইতিবাচক ভূমিকা রেখে আসছে।”,মহামারী পরবর্তী ইউক্রেইন যুদ্ধ অর্থনীতিতে যে সংকট তৈরি করেছে, তা তুলে ধরে মুস্তফা কামাল বলেন, “করোনা পরবর্তী বৈশ্বিক মন্দা পরিস্থিতিতে বিশ্বে দ্রব্যমূল্যের ঊর্ধ্বগতিসহ মূল্যস্ফীতি দেখা দিয়েছে, যার প্রভাব বাংলাদেশেও পড়েছে। মূল্যস্ফীতি নিয়ন্ত্রণে বাজার পরিস্থিতি স্বাভাবিক করার লক্ষ্যে সরকার নানামূখী পদক্ষেপ নিয়েছে।, “জনসাধারণের আর্থিক সক্ষমতা বৃদ্ধির লক্ষ্যে বাস্তবমুখী পদক্ষেপ গ্রহণে সরকার সচেষ্ট আছে। এ পরিস্থিতিতে সরকারি কর্মচারীদের জন্য নতুন পে স্কেল বা মহার্ঘ্য ভাতা প্রদানের কোনো পরিকল্পনা এ মুহূর্তে নেই।”,জাতীয় পার্টির মসিউর রহমান রাঙ্গাঁর প্রশ্নের জবাবে অর্থমন্ত্রী জানান, সুনির্দিষ্ট তথ্যের ভিত্তিতে পাচারকৃত অর্থ উদ্ধারের আইনগত কার্যক্রম চলমান রয়েছে।,পাচারকৃত অর্থ উদ্ধার ‘অত্যন্ত জটিল প্রক্রিয়া’ উল্লেখ করে তিনি বলেন, “বিভিন্ন উন্নয়ন সংস্থা, গবেষণা সংস্থা বিভিন্ন ধরনের মেথোডলজি ব্যবহার করে পাচারকৃত অর্থের পরিমাণ সম্পর্কে প্রাক্কলন করে, যার যথার্থতা ওইসব প্রতিষ্ঠানও দাবি করে না।,“এসব সংস্থাগুলোর প্রতিবেদনে বাংলাদেশ হতে কী পরিমাণ অর্থপাচার হয় সে বিষয়ে পরস্পর বিরোধী তথ্য পরিলক্ষিত হয়। বস্তুত, অর্থপাচারের পরিমাণ নির্ধারণ অত্যন্ত দুরূহ বিষয়।”,“তবে দেশ থেকে অর্থপাচারের মাত্রা বা পরিমাণ যাই হোক না কেন, পাচারের সম্ভাব্য উৎসগুলো বন্ধ করার পাশাপাশি অর্থপাচার রোধ এবং পাচারকৃত অর্থ বাংলাদেশে ফেরত আনার বিষয়ে সরকার বদ্ধপরিকর। এ লক্ষ্যে সরকারের সকল একযোগে কাজ করে যাচ্ছে,” বলেন তিনি।,Copyright © 2022, bdnews24",bn,2023-01-10 13:57:00+06:00
Bdnews24,‘টেকনাফে অপহৃত কৃষকদের নির্যাতন চালিয়ে আর্তনাদ শোনানো হচ্ছে স্বজনদের’,samagrabangladesh,https://bangla.bdnews24.com/samagrabangladesh/yg8k5xmco6,"কক্সবাজারের টেকনাফে অপহৃত কৃষকদের নির্যাতন চালিয়ে আর্তনাদ মোবাইল ফোনে স্বজনদের শুনানো হচ্ছে; মুক্তিপণ না দিলে দেওয়া হচ্ছে হত্যার হুমকি।,কৃষক পরিবারের সদস্যদের বরাতে মঙ্গলবার এমন তথ্য জানিয়েছেন টেকনাফের হ্নীলা ইউনিয়ন পরিষদের চেয়ারম্যান রাশেদ মোহাম্মদ আলী।,শনিবার রাতে হ্নীলা ইউনিয়নের লেচুয়াপ্রাং এলাকার ক্ষেত থেকে চার কৃষককে রোহিঙ্গা দুষ্কৃতকারীরা অপহরণ করে নিয়ে যায় বলে অভিযোগ পরিবারের। সোমবার তাদের ছেড়ে দেওয়ার জন্য ২৫ লাখ টাকা মুক্তিপণ দাবি করা হয়েছে। ,অপহৃতরা হলেন, টেকনাফের হ্নীলা ইউনিয়নের লেচুয়াপ্রাং এলাকার আবুল হোসেনের ছেলে আব্দু সালাম, ছৈয়দ হোসেন ওরফে গুরা মিয়ার ছেলে আব্দুর রহমান, রাজা মিয়ার ছেলে মুহিব উল্লাহ ও রাজা মিয়ার ছেলে আব্দুল হাকিম।,ইউপি চেয়ারম্যান রাশেদ বলেন, “অপহরণকারীরা যে চার জনকে ধরে নিয়ে গেছে তাদের মধ্যে একজনের কাছে মোবাইল ফোন রয়েছে। অপহৃতের মোবাইল ফোন থেকে স্বজনদের দফায় দফায় ফোন করা হচ্ছে।”,""অপহরণকারীরা মোট ২৫ লাখ টাকা মুক্তিপণ দাবি করেছে। কৃষকদের চালানো হচ্ছে ব্যাপক নির্যাতন। নির্যাতনের আর্তনাদ শুনানো হচ্ছে স্বজনদের। ফলে অপহৃতদের পরিবারের মধ্যে তৈরি হয়েছে উদ্বেগ-উৎকণ্ঠা।”,ইউপি চেয়ারম্যান আরও বলেন, “অপহরণকারী চক্রের নিরাপদ আস্তানা গহীন পাহাড়ে হলেও লোকালয়ের সব তথ্য তাদের কাছে রয়েছে। পুলিশের অভিযান, সাংবাদিকদের ধারাবাহিক সংবাদ প্রকাশের তথ্য তারা (অপহরণকারীরা) পাহাড়ে বসে পেয়ে যাচ্ছে। এতে অপহরণকারী চক্রের সদস্যরা ক্ষুব্ধ। স্বজনদের কাছে ফোনে এসব তৎপরতা থেকে বিরত থেকে দ্রুত মুক্তিপণের টাকা পরিশোধের কথা বলা হচ্ছে। না হয় অপহৃতদের হত্যার হুমকি দিচ্ছে।”,তবে মুক্তিপণের টাকা কোথায় পাঠাতে হবে, কীভাবে পাঠাতে হবে এসব এখনও জানানো হয়নি বলেও জানান চেয়ারম্যান।,তিনি বলেন, “পাহাড় ঘিরে স্থানীয় ও রোহিঙ্গা মিলে শক্তিশালী অপহরণ চক্র রয়েছে। এরা কখনও পাহাড়ের পূর্ব পাশের হ্নীলা ইউনিয়নে, আবার কখনও পশ্চিম পাশের বাহারছড়া ইউনিয়নে অপহরণের ঘটনা ঘটাচ্ছে। সশস্ত্র অপরাধীরা প্রযুক্তিগতভাবেও শক্তিশালী।”,ঘটনার পর পুলিশের কিছু তৎপরতা দেখা গেলেও বর্তমানে কোনো তৎপরতা নেই বলেও অভিযোগ করেন রাশেদ মোহাম্মদ।,তিনি বলেন, “এই অবস্থায় স্বজনরা আতঙ্কিত। পাহাড় ঘিরে ধারাবাহিক অভিযান জরুরি।”,তবে চেয়ারম্যানের অভিযোগ অস্বীকার করেছেন টেকনাফ থানার ওসি মো. আব্দুল হালিম।,তিনি বলেন, “পাহাড় ঘিরে দফায় দফায় অভিযান চালাচ্ছে পুলিশ। কিন্তু অপহরণকারীরা ঘন ঘন স্থান পরিবর্তন করায় অপহৃতদের উদ্ধার এবং অপহরণকারীদের আটক করা সম্ভব হচ্ছে না।”,তিনি আরও বলেন, “অপহৃত চার কৃষকের পরিবার এ পর্যন্ত কোনো অভিযোগ দেয়নি। প্রয়োজনীয় তথ্যও স্বজনরা দিচ্ছেন না।”,গত চার মাসে টেকনাফে ৩১ জনকে অপহরণের ঘটনা ঘটেছে।,Copyright © 2022, bdnews24",bn,2023-01-10 13:53:00+06:00
Bdnews24,অসদাচরণের অভিযোগ তুলে লু গ্রেতের পদত্যাগ দাবি,sport,https://bangla.bdnews24.com/sport/tmud0as5nc,"৮১ বছর বয়সী লু গ্রেতের বিরুদ্ধে সোনিয়ার অভিযোগগুলি ২০১৩ থেকে ২০১৭ সালের সময়কার। সোমবার ফ্রান্সের আরএমসি রেডিওতে সাক্ষাৎকারে ৩৭ বছর বয়সী সোনিয়া বলেন, ওই সময়ে লু গ্রেতের সঙ্গে তার বাড়িতে একবার দেখা করতে রাজি হয়েছিলেন তিনি।,“এই বৈঠকের সময় তিনি আমাকে স্পষ্টভাবে বলেছিলেন যে, আমরা যদি কাছাকাছি থাকি তাহলে আমার ভাবনাগুলি বাস্তবায়িত হবে। এতে যেকোনো ক্ষেত্রে আমাকে সাহায্য করার জন্য তিনি অনেক বেশি অনুপ্রাণিত হবেন।”,“সেখানে আসলে আমি প্রচণ্ড ধাক্কা খাই। কারণ, আমার সামনে ফরাসি ফুটবল ফেডারেশনের সভাপতি আছেন, যিনি আমাকে দেখেন... যদিও আমি যোগ্য এবং অসুবিধার মধ্যেও কিছু করতে পেরেছি… কিন্তু সভাপতি আমাকে দুটি স্তন এবং একটি গাধা হিসেবে দেখেন। সভাপতির প্রতি আমি হতাশ হয়েছিলাম। আমার জন্য সভাপতির অবশ্যই অনুকরণীয় হতে হবে। তিনি তা ছিলেন না।”,ফেডারেশনের নেতৃত্বে পরিবর্তনের আহ্বান কদিন আগে জানিয়েছেন ফ্রান্সের ক্রীড়ামন্ত্রী ও সাবেক টেনিস খেলোয়াড় আমিলি ইউদেহা-কাস্তেহা। ফরাসি অ্যামেচার ফুটবল অ্যাসোসিয়েশনের (এএফএফএ) সভাপতি এরিক থমাসও বলেছেন, লু গ্রেতের সরে যাওয়ার সময় এসে গেছে। কিন্তু তিনি সরে দাঁড়াবেন কি-না, সে বিষয়ে সন্দিহান সোনিয়া।,“আমি মনে করি না যে তিনি পদত্যাগ করার মতো সাহসী। আমি কি মনে করি তিনি এফএফএফ-এর নেতৃত্বে থাকতে পারেন? হ্যাঁ, তিনি পারেন। কিন্তু তার থাকা উচিত নয়।”,জিদানকে নিয়ে বিতর্কিত মন্তব্য করে প্রবল সমালোচনার মুখে সোমবার ক্ষমা চান লু গ্রেত। বিশ্বকাপ জয়ী সাবেক তারকাকে নিয়ে তার মনোভাব ওই মন্তব্যে প্রতিফলিত হয়নি বলেও উল্লেখ করেন তিনি।,ঘটনার সূত্রপাত ফ্রান্স দলের কোচ হিসেবে দিদিয়ে দেশমের মেয়াদ বাড়ানোর পর। জিদান এবার দায়িত্ব পেতে পারেন বলে জোর আলোচনা ছিল। এই বিষয়ে জিদানের পক্ষ থেকে যোগাযোগের চেষ্টা করা হয়েছিল কি-না, এমন প্রশ্নে লু গ্রেত এক সাক্ষাৎকারে বলেন, জিদান চেষ্টা করলেও তার ফোন ধরতেন না তিনি।,লু গ্রেতের চেয়ে আরও যোগ্য ব্যক্তিকে ফ্রান্সের খেলোয়াড়দের এফএফএফ-এর প্রধান হিসেবে পাওয়া উচিত বলে মনে করেন দেশটির ক্রীড়ামন্ত্রী।,Copyright © 2022, bdnews24",bn,2023-01-10 14:05:00+06:00
Bdnews24,‘এডিআরএস থাকার চেয়ে না থাকাই ভালো’,cricket,https://bangla.bdnews24.com/cricket/o4cvya3izj,"‘নাই মামার চেয়ে কানা মামা ভালো’ নাকি ‘দুষ্ট গরুর চেয়ে শূন্য গোয়াল ভালো?’ প্রসঙ্গ যখন বিপিএলের অল্টারনেটিভ ডিসিশন রিভিউ সিস্টেম বা এডিআরএস তখন নুরুল হাসান সোহানের মনে কোনো সংশয় নেই। রংপুর রাইডার্স অধিনায়ক মনে করেন, এটি থাকার চেয়ে না থাকাই শ্রেয়।  ,ডিআরএস পুরোপুরি না থাকায় বিপিএল আয়োজকরা ব্যবহার করছেন এডিআরএস। এর সীমাবদ্ধতা সবারই জানা। তাই টুর্নামেন্ট শুরুর আগে থেকেই এডিআরের কার্যকারিতা নিয়ে ছিল শঙ্কা। খেলা মাঠে গড়ানোর সঙ্গে বাড়ছে সমালোচনা।  ,মিরপুরে সোমবার ফরচুন বরিশালের বিপক্ষে ৬ উইকেটে হেরেছে সোহানের রংপুর। এডিআরএসে একটি সিদ্ধান্ত পক্ষে আসার পরও এর বিপক্ষেই কথা বলেছেন এই কিপার-ব্যাটসম্যান।   ,সাকিব আল হাসানের মাঠে ঢুকে পড়া নিয়ে উত্তেজনা ছড়িয়ে পড়া ম্যাচে বরিশালের ইনিংসের চতুর্থ ওভারে বিতর্কের দেখা মেলে আবার। সিকান্দার রাজার বলে এনামুল হককে এলবিডব্লিউ দেননি আম্পায়ার। রিভিউ নেয় রংপুর। থাকলেও কয়েক দফা রিপ্লে দেখে তৃতীয় আম্পায়ার দেন আউট।,এডিআরএস-এ যদিও বল ট্র্যাকিং প্রযুক্তি নেই। মাঠের আম্পায়ারের সিদ্ধান্ত বদলে দিতে হলে শতভাগ নিশ্চিত হতে হবে টিভি আম্পায়ারকে। কিন্তু এখানে শতভাগ নিশ্চিত হওয়ার উপায় ছিল না কোনোভাবেই। সিদ্ধান্ত বদলে যেতে দেখে ব্যাটসম্যান এনামুলকে দেখা যায় ক্ষিপ্ত হয়ে আম্পায়ারদের সঙ্গে কথা বলতে। মাঠ ছাড়ার সময় সীমানা দড়ির বিজ্ঞাপনী টবলারে ব্যাট দিয়ে মেরে বসেন তিনি। ,ম্যাচ শেষে এই ঘটনার ব্যাপারে কথা বলেন রংপুর অধিনায়ক সোহান।  ,“আমার মনে হয় আম্পায়াররাও (এডিআরএসের কারণে) অনেক বেশি চাপে পড়ে যাচ্ছে। পূর্ণাঙ্গভাবে (ডিআরএস) থাকলে হয়তো তাদের জন্যও সুবিধা হয়। এই চাপের ক্ষেত্রে আসলে... সবাই তো মানুষ। মাঠের ভেতরে এক-দুইটা ভুল হতেই পারে। এইটা আসলে আরেকটু ভালো হলে সবার জন্য ভালো হতো। আমার কাছে মনে হয়, (এডিআরএস) না থাকলেই ভালো।” ,অলরাউন্ড পারফরম্যান্সে বল হাতে ২ উইকেটের পাশাপাশি ব্যাটিংয়ে ৪৩ রান করে বরিশালকে প্রথম জয় এনে দিয়েছেন মেহেদী হাসান মিরাজ। ম্যাচ সেরার পুরস্কার জিতে সংবাদ সম্মেলনে এসে তিনিও এডিআরএসের অস্বচ্ছতা নিয়ে দুর্ভাবনার কথা বলেছেন। ,“ডিআরএস থাকলে সবাই আরও স্বচ্ছ ধারণাটা পেত। যেহেতু ডিআরএস নেই, সেহেতু অবশ্যই এখানে অনেকে সুবিধা পেতে পারে। ব্যাটিং দলও পেতে পারে, বোলিং দলও পেতে পারে। দিন শেষে মানুষ বলতেই ভুল! ভুল হতেই পারে। একটা জিনিস হলো ভুলের পরিমাণ যদি বেশি হয়ে যায় তাহলে খারাপ দেখায়।”  ,“যদি আমরা দেখি, (এনামুল হক) বিজয় ভাইয়ের আউট যেটা হয়েছে, এক্ষেত্রে যদি ডিআরএস থাকত তাহলে খুবই স্বচ্ছ হতো। এরকম দুই-একটা ঘটনা হতে পারে। তবে দিন শেষে আমি মনে করি, পেশাদারত্ব দেখিয়ে অনেক কিছু অনেক সময় মেনে নিতে হয়।” ,এনামুলের এই ঘটনার আগে খুলনা টাইগার্স ও ঢাকা ডমিনেটর্সের ম্যাচেও এডিআরএস নিয়ে বিতর্ক হয়। খুলনার ১১৩ রানের জবাবে ঢাকার ইনিংসের ষষ্ঠ ওভারে সৌম্য সরকারের এলবিডব্লিউ আউট নিয়ে জল ঘোলা হয় অনেক। ,প্রথমে আউট দেন আম্পায়ার। সৌম্য এডিআরএস নিয়ে কয়েক দফা রিপ্লে দেখে আউটের সিদ্ধান্ত বহাল রাখেন তৃতীয় আম্পায়ার। কিন্তু মাঠ ছেড়ে যাননি সৌম্য। বেশ উত্তেজিত দেখা যায় তাকে। খুলনার তামিম ইকবাল গিয়ে চেষ্টা করেন তাকে মাঠের বাইরে নিয়ে যেতে। তখনই ঘটনায় নতুন মোড়। কিছুক্ষণ পর সিদ্ধান্ত বদলে ‘নট আউট’ দেওয়া হয় সৌম্যকে! ,ওই ম্যাচের পর খুলনার ডাচ পেসার পল ফন মেকেরিন বলেছিলেন, এই এডিআরএস স্বচ্ছতার চেয়ে সংশয় তৈরি করবে বেশি। যা এরই মধ্যে সত্যি হতে শুরু করেছে। টুর্নামেন্টের প্রথম ধাপেই এডিআরএস নিয়ে হচ্ছে নানান বিতর্ক। সামনের ম্যাচগুলিতে যে এমন আর হবে না, তা নিশ্চিত করে বলার সুযোগ নেই।,Copyright © 2022, bdnews24",bn,2023-01-10 13:47:00+06:00
Bdnews24,গাড়ির দুই বার নিবন্ধনের নিয়ম বাতিল চায় বারভিডা,business,https://bangla.bdnews24.com/business/cmpia4ury1,"আমদানি করা পুরনো গাড়ির ক্ষেত্রে দুই বার নিবন্ধনের নিয়ম বাতিল চেয়েছে বারভিডা। একই সঙ্গে ২০ বছর পুরনো গাড়িগুলোকে বাতিল গণ্য করার দাবিও জানিয়েছে রিকন্ডিশনড গাড়ি আমদানিকারকদের সংগঠনটি। ,মঙ্গলবার বিআরটিএর চেয়ারম্যান নুর মোহাম্মদ মজুমদারের সঙ্গে বৈঠক করে এসব দাবি জানানো হয় বলে বাংলাদেশ রিকন্ডিশন্ড ভেহিক্যালস ইম্পোর্টার্স অ্যান্ড ডিলার্স অ্যাসোসিয়েশনের (বারভিডা) এক সংবাদ বিজ্ঞপ্তিতে জানানো হয়। ,বারভিডার সভাপতি হাবিব উল্লাহ ডনের  এর নেতৃত্বে সংগঠনের একটি প্রতিনিধি দল সকালে বিআরটিএর চেয়ারম্যানের দপ্তরে বৈঠকে বসেন। ,বিজ্ঞপ্তিতে বলা হয়, “বৈঠকে গাড়ির রেজিস্ট্রেশন ফি যৌক্তিকীকরণ, আমদানি করা গাড়ির ‘দ্বৈত রেজিস্ট্রেশন’ নিয়ম বাতিল এবং ১৫/২০ বছরের পুরনো আনফিট গাড়ি ক্রমান্বয়ে ফেজ আউট করার জন্য বাংলাদেশ রোড ট্রান্সপোর্ট অথরিটিকে, বিআরটিএকে অনুরোধ জানানো হয়।”,আমদানি করা পুরনো গাড়িগুলো দেশে আনার পর একবার আমদানিকারকের নামে এবং পরবর্তীকালে ক্রেতার নামে নিবন্ধন করতে হচ্ছে। এই নিয়মকে ‘দ্বৈত রেজিস্ট্রেশন’ দাবি করে তা বাতিলের দাবি জানান বারভিডা নেতারা। ,গত ২৭ ডিসেম্বর ‘সড়ক পরিবহন বিধিমালা-২০২২’ গেজেট আকারে প্রকাশ করা হয়। তাতে কার, জিপ, মাইক্রোবাস ও অ্যাম্বুলেন্সের নিবন্ধন ফি অযৌক্তিকভাবে বাড়ানো হয়েছে বলে বারভিডার অভিযোগ। তারা এসব ফি ‘যৌক্তিকীকরণের’ দাবি জানায়। ,বিজ্ঞপ্তিতে বলা হয়, বিআরটিএ চেয়ারম্যান বারভিডার প্রস্তাব ও দাবিগুলো যাচাই করে বিবেচনার আশ্বাস দিয়েছেন। ,বারভিডা প্রতিনিধি দলে সমিতির মহাসচিব মোহাম্মদ শহীদুল ইসলাম, সহসভাপতি মো. আসলাম সেরনিয়াবাত, রিয়াজ রহমান, কোষাধ্যক্ষ মোহাম্মদ আনিছুর রহমান ছিলেন।,Copyright © 2022, bdnews24",bn,2023-01-10 14:12:00+06:00
Bdnews24,রাজশাহীতে ট্রাকের সঙ্গে সংঘর্ষে ৩ বাইক আরোহী নিহত,samagrabangladesh,https://bangla.bdnews24.com/samagrabangladesh/imjfwg4cmy,"রাজশাহী মহানগরীর কর্ণহার থানা এলাকায় ট্রাকের সঙ্গে মুখোমুখি সংঘর্ষে তিন মোটরসাইকেল আরোহী নিহত হয়েছেন।,মঙ্গলবার বিকেল চারটার দিকে ডাংগেরহাট এলাকায় এ দুর্ঘটনা ঘটে বলে কর্ণহার থানার ওসি ইসমাইল হোসেন জানান।,নিহতরা হলেন- মহানগরীর কাঁঠালবাড়িয়া এলাকার বাসিন্দা আনোয়ার হোসেনের ছেলে রাকিব (২৬), আবু সাইদের ছেলে শাহীন (৪০) এবং মো. বাবলুর ছেলে সোহাগ (২৮)।,ওসি জানান, সংঘর্ষে ঘটনাস্থলেই দুইজন নিহত হয়েছেন। রাজশাহী মেডিকেল কলেজ হাসপাতালে নেওয়ার পর আরেকজন মারা গেছেন।,মরদেহ তিনটি হাসপাতালের মর্গে রয়েছে।,Copyright © 2022, bdnews24",bn,2023-01-10 14:31:00+06:00
Bdnews24,,media_bn,https://bangla.bdnews24.com/media_bn/image/8fj6pjw7ib,"Copyright © 2022, bdnews24",bn,2023-01-10 14:33:00+06:00
Bdnews24,নয়া পল্টনে অবস্থান কর্মসূচি পালনে বিএনপিকে অনুমতি ,politics,https://bangla.bdnews24.com/politics/qxb5q66hra,"এক মাস আগে নয়া পল্টনে জনসভা করতে না দিলেও এবার সেই স্থানেই অবস্থান কর্মসূচি পালনে বিএনপিকে অনুমতি দিয়েছে পুলিশ। ,দলীয় কার্যালয়ের সামনের সড়কের এক পাশে বুধবার এই কর্মসূচি পালনের অনুমতি পেয়েছেন বলে বিএনপি নেতারা জানিয়েছেন। ,ঢাকা মহানগর পুলিশ কমিশনার খন্দকার গোলাম ফারুক বলেছেন, যান চলাচলে বিঘ্ন ঘটাবে না, এই শর্তে বিএনপিতে অনুমতি দেওয়া হয়েছে। ,সরকারের পতন ঘটিয়ে নির্দলীয় সরকারের অধীনে নির্বাচনের দাবিতে আন্দোলনে নামা বিএনপি গত ১০ ডিসেম্বর নয়া পল্টনে সমাবেশ করতে চাইলেও তখন অনুমতি দেয়নি বিএনপি। ,এনিয়ে দুই পক্ষের মুখোমুখি অবস্থানে উত্তেজনা তৈরি হয়েছিল। নয়া পল্টনে পুলিশ-বিএনপি সংঘর্ষে একজন নিহতও হয়। মহাসচিবসহ বিএনপি কয়েকশ নেতা-কর্মীকে গ্রেপ্তারও করা হয়েছিল। ,পরে গোলাপবাগে সেই সমাবেশ করতে হয়েছিল বিএনপিকে। সেই সমাবেশ থেকে ১০ দফা দাবি তুলে ধারাবাহিক কর্মসূচি দিয়েছে বিএনপি। বিভিন্ন দলের সঙ্গে যুগপৎ আন্দোলনে বুধবার অবস্থান কর্মসূচি পালন করবে দলটি। ,এই কর্মসূচি নিয়ে মঙ্গলবার রাতে বেইলি রোডে ঢাকা মহানগর পুলিশ কমিশনার খন্দকার গোলাম ফারুকের সঙ্গে বৈঠক করেন বিএনপি নেতারা।,বৈঠক শেষে বিএনপির ভাইস চেয়ারম্যান এ জেড এম জাহিদ হোসেন পুলিশের অনুমতি পাওয়ার কথা জানিয়ে সাংবাদিকদের বলেন, “আমরা সকাল ১০টা থেকে বেলা ২টা পর্যন্ত নয়া পল্টনে আমাদের কেন্দ্রীয় কার্যালয়ের সামনে অবস্থান কর্মসূচি পালন করব। পুলিশের অনুমতি আমরা পেয়েছি। আমরা এই শান্তিপূর্ণভাবে এই কর্মসূচি করব।”,দলের আইন বিষয়ক সম্পাদক কায়সার কামালকে নিয়ে ডিএমপি কার্যালয়ে যান জাহিদ।,ডিএমপির কমিশনার গোলাম ফারুক সাংবাদিকদের বলেন, “যান চলাচল স্বাভাবিক রেখে এই কর্মসূচি পালন করতে বলা হয়েছে। যান চলাচলে বিঘ্ন ঘটলে এর দায়-দায়িত্ব তাদেরকেই নিতে হবে।”,বিএনপির সঙ্গে যুগপৎ আন্দোলনে আসা দলগুলোও এই কর্মসূচি পালন করবে নানা স্থানে। গণতন্ত্র মঞ্চ জাতীয় প্রেস ক্লাবের সামনে, ১২ দলীয় জোট বিজয় নগর পানি ট্যাংকের সামনে, জাতীয়তাবাদী সমমনা জোট পুরানা পল্টনে প্রীতম হোটেলের সামনে অবস্থান কর্মসূচি পালন করবে বলে দলগুলোর নেতাদের সঙ্গে কথা বলে জানা গেছে।,Copyright © 2022, bdnews24",bn,2023-01-10 14:40:00+06:00
Bdnews24,বাণিজ্য মেলার টিকেট-কেনাকাটায় বিকাশের ‘অফার’,business,https://bangla.bdnews24.com/business/a682kl6wpj,"ঢাকা আন্তর্জাতিক বাণিজ্য মেলার প্রবেশ টিকেট, পার্কিং টিকেট ও পণ্য কিনে বিকাশ দাম দিলে মিলবে ‘ইনস্ট্যান্ট ক্যাশব্যাক’।,এক সংবাদ বিজ্ঞপ্তিতে বিকাশ জানিয়েছে, তাদের বুথে নতুন অ্যাকাউন্ট খুলে বা কার্ড থেকে বিকাশ অ্যাকাউন্টে নির্দিষ্ট টাকা অ্যাড মানি করে মেলায় বিনামূল্যে প্রবেশের সুযোগ পাচ্ছেন দর্শনার্থীরা।,প্রতিদিন কার্ড থেকে বিকাশে ২ হাজার টাকা অ্যাড মানি করা প্রথম একশ জন মেলায় বিনামূল্যে প্রবেশ করতে পারছেন।,বিজ্ঞপ্তিতে বলা হয়, মেলায় বিকাশ পেমেন্টে প্রবেশ টিকেট, মেলা উপলক্ষে বিশেষভাবে চালু করা বিআরটিসি বাসের টিকেট এবং পার্কিং টিকেট কিনলেই ৫০ শতাংশ ইনস্ট্যান্ট ক্যাশব্যাক পাওয়া যাবে। মেলা চলাকালে একজন গ্রাহক সর্বোচ্চ ৬০ টাকা পর্যন্ত ক্যাশব্যাক পাবেন।,এছাড়া মেলায় বিকাশ পেমেন্টে রয়েছে সর্বোচ্চ ১০ শতাংশ পর্যন্ত ইনস্ট্যান্ট ক্যাশব্যাক। মেলা চলাকালে একজন গ্রাহক সর্বোচ্চ ১০০ টাকা পর্যন্ত ক্যাশব্যাক পেতে পারেন।,বিকাশ জানিয়েছে, অফারগুলো চলবে মেলার শেষ দিন পর্যন্ত। অফার ও মার্চেন্ট তালিকা সম্পর্কে বিস্তারিত বিকাশের ওয়েবসাইটে জানা যাবে।,বিকাশ অ্যাপ দিয়ে কিউআর কোড স্ক্যান করে বা ইউএসএসডি কোড *২৪৭# ডায়াল করে অফারগুলো নিতে পারবেন গ্রাহকরা।,Copyright © 2022, bdnews24",bn,2023-01-10 14:54:00+06:00
Bdnews24,সাতক্ষীরায় শেখ হাসিনার ওপর হামলা: অস্ত্র মামলায় সাফাই সাক্ষ্য গ্রহণ,samagrabangladesh,https://bangla.bdnews24.com/samagrabangladesh/te4xwlf4ht,"প্রায় ২০ বছর আগে সাতক্ষীরায় আওয়ামী লীগ সভাপতি শেখ হাসিনার গাড়ি বহরে হামলার ঘটনায় অস্ত্র ও বিস্ফোরকদ্রব্য আইনের দুই মামলায় এক আসামির পক্ষে সাফাই সাক্ষ্য দিয়েছেন তার বাবা। ,মঙ্গলবার দুপুরে সাতক্ষীরার স্পেশাল ট্রাইব্যুনাল-৩ এর বিচারক বিশ্বনাথ মণ্ডলের কাছে আসামি রকিবের পক্ষে এই সাফাই সাক্ষ্য দেন তার বাবা গোলাম মোস্তফা। ,এছাড়া আগামী ১৬ জানুয়ারি পরবর্তী সাফাই সাক্ষ্য গ্রহণের দিন ধার্য্য করা হয়েছে। এই মামলায় মোট ২৩ জন সাফাই সাক্ষী দেবেন বলে জানিয়েছেন রাষ্ট্রপক্ষের আইনজীবী (পিপি) আব্দুল লতিফ।,এ উপলক্ষে মঙ্গলবার সাতক্ষীরা জেলা কারাগার থেকে বিএনপির সাবেক সংসদ সদস্য হাবিবুল ইসলাম হাবিবসহ ৩৯ জন আসামিকে আদালতে হাজির করা হয়। এ মামলায় নয় জন আসামি পলাতক রয়েছেন। এছাড়া দুই আসামি মৃত্যুবরণ করেছেন।,রাষ্ট্রপক্ষে মামলাটি পরিচালনা করেন পিপি আব্দুল লতিফ, অতিরিক্ত পিপি ফাহিমুল হক কিসলু, অতিরিক্ত পিপি আব্দুল বারি, অ্যাডভোকেট তামিম আহমেদ সোহাগ, অ্যাডভোকেট রুহুল আমিন প্রমুখ।,আসামিপক্ষে মামলাটি পরিচালনা করেন অ্যাডভোকেট আব্দুল মজিদ, অ্যাডভোকেট মিজানুর রহমান পিন্টু, অ্যাডভোকেট শাহানারা পারভিন বকুল প্রমুখ।,প্রসঙ্গত, ধর্ষণের শিকার হয়ে চিকিৎসাধীন এক মুক্তিযোদ্ধার স্ত্রীকে দেখতে ২০০২ সালের ৩০ অগাস্ট সাতক্ষীরা সদর হাসপাতালে আসেন তৎকালীন বিরোধীদলীয় নেতা ও আওয়ামী লীগ সভাপতি শেখ হাসিনা।,এরপর সড়ক পথে যশোর হয়ে ঢাকায় ফেরার পথে বেলা ১১টায় কলারোয়া উপজেলা বিএনপি অফিসের সামনে তার গাড়ি বহরে হামলা চালায় দলটির নেতাকর্মীরা। বোমা বিস্ফোরণ ও গাড়ি ভাঙচুরের পাশাপাশি শেখ হাসিনাকে লক্ষ্য করে গুলিও ছোড়া হয়।,শেখ হাসিনার সফরসঙ্গী কেন্দ্রীয় আওয়ামী লীগের কয়েকজন নেতা, স্থানীয় সাংবাদিকসহ ডজন খানেক নেতাকর্মী সেদিন আহত হন।,এ ঘটনায় দায়েরকৃত মামলায় ২০২১ সালের ৪ ফেব্রুয়ারি তালা-কলারোয়ার বিএনপি দলীয় সাবেক সংসদ সদস্য হাবিবুল ইসলাম হাবিবসহ ৫০ জন নেতাকর্মীকে চার থেকে ১০ বছর মেয়াদে সাজা প্রদান করেন সাতক্ষীরার মূখ্য বিচারিক হাকিম হুমায়ুন কবির।,এছাড়া গত বছরের ১৪ জুন অস্ত্র ও বিস্ফোরক আইনের অপর দুটি মামলায় অভিযোগ গঠন করা হয়।,Copyright © 2022, bdnews24",bn,2023-01-10 14:43:00+06:00
Bdnews24,সংসদ সদস্য হিসেবে শপথ নিলেন মাহমুদ হাসান রিপন,politics,https://bangla.bdnews24.com/politics/zglh0eedk8,"গাইবান্ধা-৫ উপনির্বাচনে জয়ী মাহমুদ হাসান রিপন সংসদ সদস্য হিসেবে শপথ নিয়েছেন।,সংসদ ভবনে মঙ্গলবার শিরীন শারমিন চৌধুরী তাকে শপথ বাক্য পাঠ করান।,সংসদ সচিবালয়ের বিজ্ঞপ্তিতে জানানো হয়, শপথ অনুষ্ঠানে সংসদের ডেপুটি স্পিকার মো. শামসুল হক টুকু, প্রধান হুইপ নূর-ই-আলম চৌধুরী, হুইপ আতিউর রহমান আতিক, হুইপ আবু সাঈদ আল মাহমুদ স্বপন, হুইপ মাহবুব আরা বেগম গিনি, সংসদ সদস্য উম্মে কুলসুম স্মৃতি ও এনামুল হক উপস্থিত ছিলেন।,শপথ গ্রহণ শেষে মাহমুদ হাসান রীতি অনুযায়ী শপথ বইয়ে স্বাক্ষর করেন।,সংসদ সচিবালয়ের সচিব কে এম আব্দুস সালাম শপথ গ্রহণ অনুষ্ঠানটি সঞ্চালনা করেন।,ডেপুটি স্পিকার ফজলে রাব্বী মিয়া গত ২৩ জুলাই মারা গেলে তার সংসদীয় আসনটি শূন্য ঘোষণা করা হয়।,৪ জানুয়ারি উপ নির্বাচনে জয়ী হন ছাত্রলীগের সাবেক সভাপতি রিপন। সংগঠনটির সাবেক সভাপতি-সাধারণ সম্পাদকদের মধ্যে তিনি সর্বকনিষ্ঠ সংসদ সদস্য হলেন।,গত ১২ অক্টোবর গাইবান্ধা-৫ আসনের উপ-নির্বাচনে ভোটগ্রহণের মধ্যে সিসি ক্যামেরায় এক-তৃতীয়াংশ কেন্দ্রে অনিয়মের দৃশ্য দেখে মাঝপথে ঢাকা থেকে নির্বাচন বন্ধের নির্দেশ দেয় ইসি। বাংলাদেশে নির্বাচন কমিশনের ইতিহাসে অনিয়মের কারণে কোনো সংসদীয় আসনের নির্বাচন পুরোপুরি (সব কেন্দ্র) বন্ধ করার ঘটনা সেটাই প্রথম।,Copyright © 2022, bdnews24",bn,2023-01-10 14:57:00+06:00
Bdnews24,ইভিএম প্রকল্পের জন্য ১৫ জানুয়ারি কোনো শেষ সীমা নয়: পরিকল্পনামন্ত্রী,bangladesh,https://bangla.bdnews24.com/bangladesh/890dt3vdzw,"আগামী সংসদ নির্বাচনের জন্য ইলেক্ট্রনিক ভেটিং মেশিন (ইভিএম) কেনার প্রকল্প অনুমোদন দিতে ১৫ জানুয়ারি কোনো ‘শেষ সীমা নয়’ বলে মন্তব্য করেছেন পরিকল্পনামন্ত্রী এম এ মান্নান।,তিনি বলেছেন, “এটা ১৫ জানুয়ারিই হতে হবে… এটা কোনো লাল রেখা নয়। এটা ১৮ জানুয়ারি হতে পারে, ২০ জানুয়ারি হতে পারে, আবার আগামীকালও হতে পারে। আমরা খোলা মন নিয়ে আইন কানুনের আওতায় কথা বলছি।”,আগামী সংসদ নির্বাচনে দেড়শ আসনে ইভিএমে ভোট করার লক্ষ্য নিয়ে ৮ হাজার কোটি টাকার এক প্রকল্প সরকারকে দিয়েছে নির্বাচন কমিশন, যা এখনও পাস হয়নি।,জানুয়ারির মধ্যভাগের মধ্যে তা পাস না হলে আগামী বছরের জানুয়ারির সংসদ নির্বাচনে ইভিএম নিয়ে ইসির পরিকল্পনা বাস্তবায়ন সম্ভব হবে না বলে রোববার আভাস দেন নির্বাচন কমিশনার রাশেদা সুলতানা।,সুইজারল্যান্ডের রাষ্ট্রদূত নাথালি শুয়া মঙ্গলবার বিদায়ী সাক্ষাত করতে পরীকল্পনামন্ত্রীর দপ্তরে গেলে বৈঠকের পর সাংবাদিকদের বিভিন্ন প্রশ্নের উত্তর দেন এম এ মান্নান। তখনই ইভিএম নিয়ে তার দৃষ্টি আকর্ষণ করেন সাংবাদিকরা। ,প্রকল্পটির ব্যয় নির্ধারণ নিয়ে মতপার্থক্যের কারণ জানতে চাইলে মন্ত্রী বলেন, “ইভিএম প্রকল্প নিয়ে নির্বাচন কমিশনের সঙ্গে সার্বিক যোগাযোগ আছে। তাদের সচিব আর আমাদের সচিবের মধ্যে কথাবার্তা হয়। ইভিএম কেনার প্রকল্পের ব্যয় কমানো বাড়ানো– যা কিছুই করি, আলোচনা করেই করব। একতরফা কিছু করা হবে না। তাদের সঙ্গে আমাদের আলোচনা হচ্ছে, আরও হবে।”,মান্নান বলেন, “যদি এফোর্ডেবল হয়, আমরা এটার ব্যয় বহন করতে পারি, তাহলে অবশ্যই আমরা তাদেরকে সহযোগিতা দেব।”,নির্বাচন কমিশনের সকল প্রয়োজন আইনের আলোকে বিচার করা হবে এবং সর্বোচ্চ অগ্রাধিকার দেওয়া হবে বলেও মন্তব্য করেন পরিকল্পনামন্ত্রী।,আগামী বছরের জানুয়ারির শুরুতে দ্বাদশ সংসদ নির্বাচন আয়োজনের প্রস্তুতি নিয়েছে নির্বাচন কমিশন। সেই নির্বাচনে ৩০০ আসনের অর্ধেকে ভোটগ্রহণ ইভিএমে করার পরিকল্পনা ইসির।,১৫০ আসনে ইভিএমে ভোট করার লক্ষ্যে প্রায় দুই লাখ ইভিএম কেনা ও রক্ষণাবেক্ষণসহ আনুষঙ্গিক ব্যয়ের লক্ষ্যে ৮ হাজার কোটি টাকার প্রকল্প তৈরি করে গত ১৯ অক্টোবর পরিকল্পনা কমিশনে পাঠায় ইসি। তবে পরিকল্পনা কমিশন কিছু পর্যবেক্ষণ দিয়ে সেই প্রস্তাব ফেরত পাঠিয়েছিল। পরে প্রস্তাব সংস্কার করে ফের পাঠানো হয় পরিকল্পনা কমিশনে।,জানুয়ারির শুরুতে এই প্রকল্প সরকার পাস না করলে দেড়শ আসনে যন্ত্রে ভোটগ্রহণ করা যাবে না বলে আগে বলেছিলেন সিইসি কাজী হাবিবুল আউয়াল, রোববার তারই প্রতিধ্বনি তোলেন সহকর্মী রাশেদা।,তিনি বলেন, “প্রকল্পের অর্থ প্রাপ্তি সাপেক্ষে সর্বোচ্চ ১৫০ আসনে ইভিএম ব্যবহার করব বলে আমরা বলেছিলাম। মধ্য জানুয়ারির মধ্যে ইভিএমের নতুন প্রকল্প পাস না হলে ১৫০ আসনে এই যন্ত্র ব্যবহার করা যাবে না।”,প্রস্তাব পাস না হলে কী হবে- তার উত্তরে রাশেদা বলেন, “প্রকল্প পাস না হলে আমাদের কাছে বর্তমানে যা আছে, তাই দিয়েই ভোট করব। বাকিগুলোতে ব্যালটে যেতে হবে।”,ইসির হাতে এখন যতগুলো ইভিএম আছে, তা দিয়ে ৫০টি আসনে ভোটগ্রহণ করা যাবে বলে সিইসি ইতোপূর্বে জানিয়েছিলেন। তবে রাশেদা খানিকটা বাড়িয়ে বলেছেন, তাদের হাতে থাকা ইভিএম দিয়ে ৭০ থেকে ৮০টি আসনে ভোটগ্রহণ সম্ভব।,সুইজারল্যান্ডের বিদায়ী রাষ্ট্রদূতের সঙ্গে পরিকল্পনামন্ত্রীর বৈঠকেও আগামী নির্বাচনের প্রসঙ্গ আসে। নাথালি শুয়া জানান, তার দেশ আগামী বছর বাংলাদেশে ‘অবাধ ও নিরপেক্ষ’ নির্বাচন দেখতে চায়।,বৈঠকের পর তিনি সাংবাদিকদের বলেন,”এদেশে আমার দায়িত্ব পালনকালে স্থানীয় সরকারসহ বেশ কিছু নির্বাচন আমি দেখেছি। সত্যি বলতে আমি এখানে সুষ্ঠু নির্বাচন দেখিনি।”,তিনি বলেন, বাংলাদেশের অর্থনৈতিক উন্নয়নে সুইজারল্যান্ডের শক্তিশালী উপস্থিতি রয়েছে। আইনের শাসন, মানবসম্পদ উন্নয়ন এবং মানবাধিকার সুরক্ষা সম্পর্কিত বিষয়গুলোতে সুইজারল্যান্ডের মৌলিক অবস্থান রয়েছে।,“আমি বলতে চাই, এটা আমাদের ডিএনএ এবং সংবিধানের অংশের মত। সুতরাং আমি একজন সুইস কূটনীতিক হিসেবে এটা আমার চাওয়া। এই সংকেত আমরা ধারাবাহিকভাবে দিয়ে যাব।”,নাথালি শুয়া বলেন, “আমি সত্যিই চাই আগামী বছর বাংলাদেশে একটি অবাধ ও সুষ্ঠু নির্বাচন হোক, এটি একটি গুরুত্বপূর্ণ সংকেত এবং এটি বাংলাদেশের জন্যও অত্যন্ত গুরুত্বপূর্ণ।”,এ বিষয়ে দৃষ্টি আকর্ষণ করলে মান্নান সাংবাদিকদের বলেন, “আমরা চাই, জনগণ চায়, আমার দল চায়, সরকার চায় এবং সরকারপ্রধান চায় অবাধ ও নিরপেক্ষ নির্বাচন। ,“আমরা যা করেছি, আমাদের জানামতে ফ্রি, ফেয়ারই করেছি। এখানে ওখানে যদি কিছু ব্যত্যয় ঘটে থাকে, এ জন্য ব্যবস্থা আছে, বিচার ব্যবস্থা আছে। সিস্টেমের ওপর দিয়ে, আইনের মাধ্যমে করতে হবে। আমাদের আইন আছে, নির্বাচনের আইন আছে, ওর বাইরে পা ফেলার কোনো অবকাশ নেই।”,বাংলাদেশে দায়িত্ব পালনকালে সুইস ব্যাংকে অর্থ জমা রাখা নিয়ে এক মন্তব্যের জন্য গতবছর আলোচনায় আসেন নাথালি শুয়া। এক অনুষ্ঠানে তিনি বলেছিলেন, সুইস ব্যাংকের কাছে ‘সুনির্দিষ্ট তথ্য’ চায়নি বাংলাদেশ। পরে বিষয়টি আদালতেও গড়ায়।,রাষ্ট্রপক্ষ ও দুদকের বক্তব্য শুনে আদালত পরে বলে, রাষ্ট্রদূত যে বক্তব্য দিয়েছেন, তা সরকার ও দুর্নীতি দমন কমিশনের (দুদক) বক্তব্যের সাথে ‘সাংঘর্ষিক’।,মঙ্গলবার এ বিষয়ে সাংবাদিকদের প্রশ্নের উত্তরে বিদায়ী রাষ্ট্রদূত বলেন, “আমি মনে করি, বাংলাদেশের লোকজন স্বচ্ছতার সঙ্গেই সুইস ব্যাংকে টাকা রাখে।,“সুইজারল্যান্ড ওইসিডির (অর্গানাইজেশন ফর ইকোনমিক কো-অপারেশন অ্যান্ড ডেভেলপমেন্ট) নিয়ম রক্ষা করে চলতে প্রতিশ্রুতিবদ্ধ। আমরা তা মেনেও যাচ্ছি।”,নাথালি শুয়া বলেন, “এ বিষয়ে আমরা খুবই আন্তরিকভাবে বাংলাদেশ সরকারের সঙ্গে আলোচনা চালিয়ে যাচ্ছি। বিশেষ করে বাংলাদেশের সংশ্লিষ্ট প্রতিষ্ঠানের সঙ্গে সুইজারল্যান্ডের প্রাতিষ্ঠানিক পর্যায়ে তথ্য আদান প্রদান হচ্ছে। এবং দুপক্ষের মধ্যে খুবই কার্যকর যোগাযোগ চলমান রয়েছে।”,Copyright © 2022, bdnews24",bn,2023-01-10 14:44:00+06:00
Bdnews24,আইনজীবীর ভুলে ৫ লাখ টাকার সঞ্চয়পত্র ৫৫ লাখ হয়েছে: হিরো আলম,samagrabangladesh,https://bangla.bdnews24.com/samagrabangladesh/n28pmsfqui,"আইনজীবীর ভুলের কারণে সঞ্চয়পত্রের টাকার অংক গরমিল হয়েছে বলে দাবি করেছেন বগুড়ার দুটি আসন থেকে উপ-নির্বাচনের প্রার্থী আশরাফুল আলম ওরফে হিরো আলম।,নির্বাচন কমিশনে দাখিল করা হলফনামা ধরে সংবাদমাধ্যমের করা প্রতিবেদনে ৫৫ লাখ টাকার পারিবারিক সঞ্চয়পত্রের ব্যাপারে জানতে চাইলে সামাজিক যোগাযোগমাধ্যমে আলোচিত এ কন্টেন্ট ক্রিয়েটর এ কথা বলেন।,বগুড়া-৪ ও বগুড়া-৬ আসনের উপনির্বাচনে মনোনয়নপত্র বাতিল হওয়ার পর স্বতন্ত্র প্রার্থী হিরো আলম মঙ্গলবার সকালে ঢাকার আগারগাঁওয়ে নির্বাচন ভবনে এসে প্রার্থিতা ফিরে পাওয়ার জন্য আপিল করেন।,এ সময় সাংবাদিকদের প্রশ্নের জবাবে তিনি বলেন, “আমার আইনজীবী আমান উল্লাহ সঞ্চয়পত্রে পাঁচ লাখের জায়গায় ৫৫ লাখ লিখে আমাকে বিব্রতকর পরিস্থিতিতে ফেলেছেন। এটা নিয়ে মনোনয়ন বাতিল বিষয়ে প্রশ্নবিদ্ধ হয়ে পড়েছি।”,পরে এ বিষয়ে বগুড়ার আইনজীবী আমান উল্লাহর সঙ্গে যোগযোগ করা হলে তিনি বলেন, “কম্পিউটার কম্পোজে ভুল করেছে। আমার হাতের লেখা যেটি ছিল তা পাঁচ লাখই লেখা ছিল। সেখানে অংকে ৫৫ লাখ লেখা থাকলেও কথায় কিন্তু লেখা নেই। তাড়াতাড়ি করে কাগজ নিয়ে যাওয়ায় আমিও বিষয়টি খেয়াল করিনি।“,১ শতাংশ ভোটারের স্বাক্ষরসহ সমর্থনসূচক তালিকায় ‘গরমিল’ পাওয়ার কথা জানিয়ে গত রোববার বগুড়া-৪ (কাহালু-নন্দীগ্রাম) ও বগুড়া-৬ (সদর) আসনের স্বতন্ত্র প্রার্থী হিরো আলমের মনোনয়নপত্র বাতিল করেন সংশ্লিষ্ট রিটার্নিং কর্মকর্তা। নিয়ম অনুযায়ী মনোনয়নপত্র বাতিলের তিন দিনের মধ্যে নির্বাচন কমিশনে আপিল করার সুযোগ আছে।,আপিল করে বেরিয়ে হিরো আলম বলেন, “সকাল ১১টায় নির্বাচন কমিশনে আপিলের আবেদন জমা দিয়েছি। যদি নির্বাচন কমিশন আমার আবেদন বাতিল করে তাহলে হাই কোর্টে যাব।”,“ভোট করবো, যে কোনো একটি আসনে বৈধতা পেলে আমার কোনো অভিযোগ নেই। তবে দুটি আসনে বাতিল হলে আমি সর্বোচ্চ আদালতে যাব। গতবারও হাই কোর্ট থেকে সুবিচার পেয়েছি। আশা করবো, নির্বাচন কমিশনও সুবিচার করবেন।“,উপ-নির্বাচনে ‘সিংহ মার্কা’ চেয়েছেন জানিয়ে এই কন্টেন্ট ক্রিয়েটর বলেন, “মনোনয়নপত্র বৈধ হওয়ার পর সিংহের মতই নির্বাচনী এলাকায় প্রচারে চলে আসবো। বিগত সংসদ নির্বাচনে অতটা ভাবিনি। লোক কম ছিল বলে হামলা করেছিল। এবার নিজস্ব সংগঠন করে লোকজন সম্পৃক্ত করবো নির্বাচনে। ভোটের ফলাফল যাই হোক, ভোটের মাঠে লড়বো সিংহের মতই।“,হিরো আলম আরও বলেন, “দুর্নীতিবাজদের টাকার হিসাব নেওয়া হয় না। আমি স্টেজ প্রোগ্রাম, গান, ইউটিউব, ফেইসবুক থেকে উপার্জন করি। আমাকেই কোটিপতি হিসেবে ঘিরে ধরে প্রশ্ন করা হয়। আমি তো কষ্ট করে টাকা উপার্জন করি।,“বগুড়ায় যারা ভোটে দাঁড়িয়েছেন তাদের কোটি টাকার উৎস নিয়ে তো কেউ কথা বলেন না। আমিও দান করেছি, সামান্য উপার্জন থেকে সাধারণ মানুষকে। কিন্তু ভোটের আগে আমি তো বলছি না আমি এটা করেছি, ওটা করেছি। বগুড়া সদরেই তো জনকল্যাণমূলক কাজ করেছি। তবে, আমি কোনো দুর্নীতি করি না।”,২০১৮ সালের একাদশ জাতীয় সংসদ নির্বাচনে অংশগ্রহণের জন্য বগুড়া-৪ আসন থেকে জাতীয় পার্টির মনোনয়ন চেয়েছিলেন হিরো আলম। কিন্তু জাতীয় পার্টি তাকে মনোনয়ন দেয়নি। পরে স্বতন্ত্র হিসেবে মনোনয়ন দাখিল করলে দুই দফায় যাচাই-বাছাই করার পর তার সেই মনোনয়ন বাতিল করা হয়।,হিরো আলম তখন হাই কোর্টে গিয়ে প্রার্থিতা ফিরে পান। স্বতন্ত্র প্রার্থী হিসেবে একাদশ জাতীয় সংসদ নির্বাচনে অংশ নিয়ে হেরে যান হিরো।,বগুড়ার ওই দুটি আসনের উপ-নির্বাচনে মনোনয়ন যাচাই-বাছাইয়ে মোট ২২ জনের মধ্যে ১১ প্রার্থীর মনোনয়নপত্র বাতিল হয়। এর মধ্যে বগুড়া-৪ আসনের পাঁচজন এবং বগুড়া-৬ আসনের ছয়জন প্রার্থী রয়েছেন।,বগুড়ার কেবল অপারেটর আশরাফুল আলম নিজের মতো করে গান গেয়ে ও মিউজিক ভিডিও তৈরি করে সোশাল মিডিয়ায় তুলে দেশ এবং দেশের বাইরেও এখন পরিচিত।,গতবছর তিনি রবীন্দ্র সংগীত গেয়ে সমালোচনার মুখে পড়েন। তারপর পুলিশ তাকে ডেকে নিয়ে সতর্ক করে। তা নিয়েও সোশাল মিডিয়ায় সমালোচনায় সমালোচনার ঝড় বয়ে যায়।,Copyright © 2022, bdnews24",bn,2023-01-10 15:00:00+06:00
Bdnews24,সাকিবের মাঠে ঢুকে যাওয়া ও বিতর্কিত ঘটনায় যা বললেন সোহান-মিরাজ,cricket,https://bangla.bdnews24.com/cricket/b4enchiu2x,"বিপিএলে মঙ্গলবার এই ম্যাচের দ্বিতীয় ইনিংস শুরুর আগে ঘটে যায় বিতর্কিত ওই ঘটনা। রংপুরের কোন বোলারের মুখোমুখি হবে বরিশালের কোন ওপেনার, এই নিয়ে চলতে থাকে ঘুরপাক। বাঁহাতি ব্যাটসম্যানকে স্ট্রাইকে দেখে বোলিংয়ে আনা হচ্ছিল বাঁহাতি স্পিনার। বদল করে ডানহাতি ব্যাটসম্যান স্ট্রাইকে এলে আনা হচ্ছিল অফ স্পিনার। ,তখন সাকিবকে দেখা যায় ডাগআউটের সামনে থেকে ব্যাটসম্যানদের দিকে হাত ইশারায় কিছু দেখাতে। এক পর্যায়ে বেশ উত্তেজিত হয়েই মাঠে ঢুকে আম্পায়ারদের সঙ্গে তর্ক করতে দেখা যায় তাকে। পরে অবশ্য মাঠ ছেড়ে যান তিনি। বরিশালের চাওয়া মতোই বাঁহাতি ব্যাটসম্যান চতুরাঙ্গা ডি সিলভা মুখোমুখি হন বাঁহাতি স্পিনার রকিবুল হাসানের। ,তবে গোটা পরিক্রমায় খেলা শুরু হতে দেরি হয় বেশ কিছুটা সময়।,ম্যাচের পর দুই দলের সংবাদ সম্মেলনেই বেশির ভাগ প্রশ্ন ছিল এই ঘটনা ঘিরে। অলরাউন্ড পারফরম্যান্সে বরিশালকে জিতিয়ে ম্যাচের সেরা হওয়া মিরাজ বিস্তারিত তুলে ধরলেন তাদের দিক থেকে।,“এক প্রান্ত থেকে যে বোলার বল করছিল...আমাদের তো ডানহাতি-বাঁহাতি (ব্যাটসম্যান) ছিল ক্রিজে। যেহেতু মেহেদি (অফ স্পিনার) শুরু করছিল, আমাদের বাঁহাতি ব্যাটসম্যান চতুরাঙ্গা স্ট্রাইকে ছিল। সাকিব ভাই এখান থেকে বলছেন যেন ডানহাতি ব্যাটসম্যান স্ট্রাইক নেয়। এতে তো একটা সুবিধা পাবে। কারণ টি-টোয়েন্টিতে এক-দুইটা বলও খুব গুরুত্বপূর্ণ। সাকিব ভাই বাইরে থেকে এটাই বলছিলেন।”,“তারপর যখন আবার বিজয় ভাই (এনামুল) স্ট্রাইকে আসছে, ওরা আবার বাঁহাতি বোলার নিয়ে এসেছে। তখন আবার ও বদলাচ্ছিল। জিনিসটা ওরকম ছিল। কিন্তু এটা যে অনেক কিছু এরকম কিছু না। ওরাও সুবিধা নিতে চাচ্ছিল, হয়তো দুষ্টামি করছিল সোহান ভাই ওই সময়ে।”,সোহানের দাবি, সাকিব বাইরে থেকে নির্দেশনা দিচ্ছিলেন দেখেই তিনি বারবার বোলার বদল করছিলেন।,“আমি দেখছিলাম, সাকিব ভাই বাইরে থেকে যখন চেঁচাচ্ছে, এজন্য আমিও বদলাচ্ছিলাম। সাকিব ভাই যখন বাইরে থেকে চিৎকার করছিল, এজন্য আমিও বদলাচ্ছিলাম।”,“অবশ্যই আমি চাইব ওদের সেরা ব্যাটারের বিপক্ষে আমার সেরা বোলার বল করুক। আপনি যদি উইকেট চিন্তা করেন, এক পাশে বড়, আরেক পাশে ছোট। আমি চাচ্ছিলাম মেহেদি আমার দলের সেরা বোলার, বাঁহাতির বিপক্ষে ও করুক, ডানহাতির বিপক্ষে রকিবুল। আমার কাছে মনে হয় এটা ফেয়ার এনাফ। যে জিনিসটা হয়েছে, একটা পর্যায়ে এটা হয়তো দুষ্টামির পর্যায়ে চলে গিয়েছিল।”,তবে তিনি যে মজা করে এমন কিছু করেননি, তা আবারও পরিষ্কার করলেন সোহান।,“দুষ্টুমির কথা বলিনি। আমি বলেছি, সাকিব ভাই যখন বাইরে থেকে কথা বলছিল। তখন আমিও আপনার বোলার বদলেছি। এটা যদি ব্যাটাররা করত, তাহলে আমিও বদলাতাম না। যখন বাইরে থেকে কথা হয়েছে, এ কারণে আমি বদলেছি। এটাকে দুষ্টুমি বলব না। যেটা বললাম, আমি চাইব সেরা বোলার যেন সেরা ব্যাটারের বিপক্ষে বল করে।”,এসব ক্ষেত্রে সাধারণত বোলিং দলকেই আগে ঠিক করতে হয় বোলার। দুই ওপেনার ক্রিজে গিয়ে নিজের প্রান্ত ঠিক করেন। তবে সোহানের দাবি, আম্পায়ার তখন তাদেরকে এরকম কিছু বলেননি।,“আমি চাচ্ছিলাম আগেহ ব্যাটার আসুক। যখন ব্যাটার ঢুকছে, আমি জিজ্ঞেস করেছি নরমালি কে স্ট্রাইক করে। তো সে যখন আসছে (স্ট্রাইকে), তখন আমার বোলার এসেছে। যখন বাইরে থেকে আবার কথা এসেছে, তখন আমি বদলেছি।”,“আম্পায়ারদের আগে বলা উচিত ছিল। আম্পায়ার তো কিছু বলেননি। আম্পায়ার কথা বললে আরেকটু আগে সমাধান হতো। আমাকে যখন বলেছে, আর কোনো তর্ক করিনি। পরে তো সেটাই হয়েছে, ব্যাটাররা যা চেয়েছে। ব্যাটারের রাইট যেটা, ওটাই করেছে।”,সাকিব মাঠে ঢুকে আম্পায়ারদের সঙ্গে কী নিয়ে কথা বলছিলেন, এটা অবশ্য জানেন না বলেই দাবি করলেন সোহান।,“সাকিব ভাইয়ের সঙ্গে যখন তর্কাতর্কি হয়েছে, তখন তো আমি ছিলাম না। আমি এই পাশে ছিলাম। মাঠে ছিলাম, কী কথা হয়েছে আমি জানি না। আমি আমার পাশে ছিলাম।”,ঘটনা যেটিই হোক, সাকিবের এভাবে মাঠে ঢুকে যাওয়ার ঘটনা জন্ম দিয়েছে অনেক প্রশ্নের। ম্যাচ অফিসিয়ালদের অনুমতি ছাড়া বাইরে থেকে কারও এভাবে হুট করে মাঠে ঢুকে যাওয়ার নিয়ম ক্রিকেটে নেই। সাকিব অনুমতি নিয়েছিলেন কি না, এই সংশয় আছে যথেষ্টই। তিনি মাঠে ঢুকে যাওয়ার সময় চতুর্থ আম্পায়ার বেশ দূরে ছিলেন।,মিরাজ অবশ্য বললেন, আম্পায়ারের সঙ্গে কথা বলেছিলেন তার অধিনায়ক।,“পরিস্থিতিটা এমন ছিল, যখন বিজয় ভাইকে (এনামুল) যখন বলছিল, তখন আম্পায়ারের সঙ্গে কথোপকথন হচ্ছিল। অধিনায়ক তো মাঠে যেতেই পারে। অনেক সময় যেতে পারে না?”,“আম্পায়ারের সঙ্গে তো কথা বলেছেন উনি। এখানে যে থার্ড (ফোর্থ) আম্পায়ার ছিল, তার সঙ্গে তো প্রথমে কথা বলেছেন।”,এরকম ঘটনায় এভাবে বাইরে থেকে মাঠে ঢুকে যাওয়ার নজির সোহান আগে কখনও দেখেননি বলে জানালেন।,Copyright © 2022, bdnews24",bn,2023-01-10 15:10:00+06:00
Bdnews24,"হৃত্বিকের জন্মদিনেই এল বিয়ের খবর, কনে সবার চেনা",glitz,https://bangla.bdnews24.com/glitz/1cw8lw2r2u,"বলিউড অভিনেতা হৃত্বিক রোশনের ৪৯তম জন্মবার্ষিকীতেই এলো তার দ্বিতীয় বিয়ের খবর; জানা গেছে এ বছরই প্রেমিকা সাবা আজাদের সঙ্গে চার হাত এক হচ্ছে তার।,গতবছর হৃত্বিক ও সাবা আজাদের প্রেমকাহিনীতে মুখর ছিল বলিউড। হৃত্বিকের লম্বা সময়ের একাকী জীবনে সাবার নামটি শোনা যায় গত বছরের মাঝামাঝি সময়ে। প্রেমের শুরু থেকেই অবশ্য দুজনের কেউ বিষয়টি নিয়ে তেমন লুকোছাপা করেননি।,১৬ বছরের ছোট সাবার সঙ্গে হৃত্বিককে হাত ধরাধরি করে প্রথম দেখা যায় মুম্বাই এয়ারপোর্টে। এরপর তারা জুটি বেঁধে দেখা দেন করণ জোহরের জন্মদিনের অনুষ্ঠানে।,প্যারিসের রাস্তা আর লন্ডনের জ্যাজ ক্লাব থেকে সাবাকে সঙ্গে নিয়ে ভিডিও পোস্ট করেছিলেন হৃত্বিক। দুজনে হাজির হয়েছেন বেশ কিছু পার্টিতে, সে সব পার্টিতে দুজনে এক রঙের পোশাক পরেও খবরে এসেছেন।,কিছুদিন আগে শোনা যায়, মুম্বাইয়ে অ্যাপার্টমেন্ট কিনে এই জুটি একসঙ্গে থাকছেন। বাদ ছিল শুধু বিয়ের খবর, এবার সেটাও এল।,বলিউড লাইফ ডটকম বলছে, সাবাকে ঘরনী বানানোর সিদ্ধান্তে খুশি হৃত্বিকের পরিবার। হৃত্বিকের দুই ছেলে রেহান-হৃদানেরও আপত্তি নেই।,হৃত্বিক ও সুজান খানের ১৪ বছরের সংসার ভেঙে যায় ২০১৪ সালে। এরপরেও অটুট ছিল তাদের বন্ধুত্ব। এমনকি সংগীতশিল্পী সাবাকে ‘সুপার কুল' এবং ‘অতি প্রতিভাবান' বলে প্রশংসাও করেন ইন্টেরিয়র ডিজাইনার সুজান।,এ মুহুর্তে হৃত্বিক-সাবার হাতে বেশ কিছু কাজ রয়েছে। সেগুলো মিটিয়েই এ বছর সুবিধাজনক একটি সময়ে বিয়ের পিঁড়িতে বসবেন দুজন। পরিবারের সবাই থাকবেন সেই বিয়েতে।,দীপিকা পাড়ুকোনের সঙ্গে ফাইটার সিনেমার শুটিংয়ে ব্যস্ত এখন হৃতিক। এই প্রথম একসঙ্গে বড় পর্দায় আসতে চলেছেন দুই তারকা। সিদ্ধার্থ আনন্দ পরিচালিত সিনেমাটি ২০২৪ সালের ২৫ জানুয়ারি মুক্তি পাবে।,২০০৮ সালে ‘দিল কাবাডি’ সিনেমা দিয়ে বড় পর্দায় আসেন সাবা। ২০১১ সালে ‘মুছঝে ফ্রেন্ডশিপ কারোগি’ সিনেমায় আবার দেখা যায় তাকে। তবে তেমন আলোচনায় আসেনি সিনেমাটি। পরে ওয়েব সিরিজ ও নেটফ্লিক্সের দুটি অ্যান্থলজিতে তিনি কাজ করেছেন।,নেটফ্লিক্সের ‘ফিলস লাইক ইশক’ সিনেমায় সাবার অভিনয়ে মুগ্ধ হয়ে হৃত্বিক টুইটারে প্রশংসা করেন। উত্তরে সাবা ‘স্যার’ সম্বোধন করে হৃত্বিককে বার্তা পাঠান সরাসরি মোবাইলে। সেই ‘স্যার’ই এখন তার স্বামী হতে চলেছে।,Copyright © 2022, bdnews24",bn,2023-01-10 15:03:00+06:00
Bdnews24,হারুন বশর হত্যা: তদন্ত কর্মকর্তাকে হাজির করতে পরোয়ানা,ctg,https://bangla.bdnews24.com/ctg/cn7qnxjzrz,"ফটিকছড়ির ভূজপুর ইউনিয়ন আওয়ামী লীগের সাবেক সাধারণ সম্পাদক বীর মুক্তিযোদ্ধা হারুন বশর হত্যা মামলা ‘গতি পাচ্ছে’ প্রায় পাঁচ বছর পর।,রাষ্ট্রপক্ষের আবেদনে চট্টগ্রামের বিভাগীয় দ্রুত বিচার ট্রাইব্যুনালের বিচারক আবদুল হালিম মঙ্গলবার এ মামলার তদন্ত কর্মকর্তা এবং এক সাক্ষীকে আদালতে হাজির করতে গ্রেপ্তারি পরোয়ানা জারি করেছেন।,এর মধ্য দিয়ে ১৯৯২ সালের মামলাটি ৩০ বছর পর আবারও ‘গতি পাচ্ছে’ বলে মনে করছেন পিপি শেখ ইফতেখার সাইমুল চৌধুরী।,তিনি বলেন, “মামলাটির কার্যক্রম দীর্ঘদিন থমকে ছিল। আমি দায়িত্ব গ্রহণের পর মামলাটি গতিশীল করতে উদ্যোগ নিয়েছি। মামলাটি দ্রুত নিষ্পত্তি করতে আদালতে আবেদন করেছি।”,তিনি বলেন, বারবার তাগাদা দিলেও হাজির না হওয়ায় আদালত দুজন সাক্ষীকে হাজির করতে গ্রেপ্তারি পরোয়ানা জারি করেছে। তারা হলেন- মামলার তদন্ত কর্মকর্তা জালাল উদ্দিন এবং সাক্ষী শাহ জাহান। মামলার পরবর্তী শুনানির দিন ১ ফেব্রুয়ারি।,মামলার এক আসামি নুর ছফা এরইমধ্যে মারা গেছেন। বাকি তিন আসামি- ইলিয়াস, অলি উল্লাহ ও নাজিমের কী খবর, সে বিষয়ে প্রতিবেদন চেয়েছে আদালত।,১৯৯২ সালের ৮ মে ফটিকছড়ির মোহাম্মদ তকিরহাট এলাকায় গাড়িতে হামলা চালিয়ে হত্যা করা হয় ভূজপুর ইউনিয়ন আওয়ামী লীগের তখনকার সাধারণ সম্পাদক হারুন বশরকে। ওই ঘটনায় করা মামলায় ২৬ জনকে আসামি করে সেই বছরই অভিযোগপত্র দেয় পুলিশ।,অভিযোগপত্রের অন্যতম আসামি দিদারুল আলম জামিনে আছেন। মো. নাসির উদ্দিন (শিবির নাসির) ও শফিউল আলম বর্তমানে কারাগারে। বাকিরা পলাতক।,পলাতক আসামিরা হলেন- নাছির উদ্দিন, কমরু, সেলিম, ইকবাল, সোলাইমান, হুমায়ূন, মো. ইয়াকুব, তৈয়ব, হোসেন, সাইফুদ্দিন, নুরুল ইসলাম, সুজা, জামশেদ, নাছিরুল, মাহবুব, মো. জসিম, শফি, শাহ আলম, জাহাঙ্গীর,  ইলিয়াস, অলি উল্লাহ ও নাজিম উদ্দিন।,তাদের বিরুদ্ধেও গ্রেপ্তারি পরোয়ানা রয়েছে বলে জানান রাষ্ট্রপক্ষের আইনজীবী ইফতেখার সাইমুল।,২০১৭ সালের ২৫ মে আওয়ামী লীগের বর্তমান সভাপতিমণ্ডলীর সদস্য ইঞ্জিনিয়ার মোশাররফ হোসেন এ মামলায় সাক্ষ্য দিয়েছিলেন। পরের পাঁচ বছরে আর কোনো সাক্ষ্যগ্রহণ হয়নি।,ওইদিন মোশাররফ হোসেন আদালতে বলেছিলেন, ইসলামী ছাত্রশিবিরের ‘ক্যাডার’ হিসেবে পরিচিত মো. নাসির উদ্দিনের (শিবির নাসির) নেতৃত্বে হামলা চালানো হয়েছিল বশরের ওপর।,সেদিন ফটিকছড়ির আজাদী বাজার এলাকায় উপজেলা ছাত্রলীগের সম্মেলনে চলাকালে ছাত্রশিবির ও এনডিপির ১০০/১৫০ জন কর্মী এলোপাতাড়ি গুলি করলে সম্মেলন বন্ধ হয়ে যায়। সেখানে গুলিতে খুন হয় ছাত্রলীগকর্মী জমির উদ্দিন।,হামলায় সম্মেলন পণ্ড হওয়ার পর জমিরের জানাজা পড়ে গাড়িতে করে শহরে ফিরছিলেন তৎকালীন চট্টগ্রাম উত্তর জেলা আওয়ামী লীগের সভাপতি মোশাররফ হোসেন। তার সঙ্গে একই গাড়িতে ছিলেন হারুন বশর।,আদালতে দেওয়া সাক্ষ্যে ঘটনার বর্ণনা দিয়ে ইঞ্জিনিয়ার মোশাররফ বলেছিলেন, “সন্ধ্যার দিকে নিশান পেট্রল গাড়িতে চড়ে শহরে ফেরার সময় তকিরহাট এলাকায় পৌঁছালে ৪০-৫০ জনের সশস্ত্র একটি দল গাড়িতে হামলা করে।,“গাড়ির সামনের আসনে ছিলেন হারুন বশর। মাঝখানে আমি ও আবু আহমেদ। পিছনের আসনে ইউনুস গণি চৌধুরী এবং জসিম উদ্দিন শাহ ও সাজ্জাদ।”,সশস্ত্র হামলাকারীরা হারুন বশরের বুকে অস্ত্র তাক করলে তিনি বাধা দেওয়ার চেষ্টা করেন বলেও জানিয়েছিলেন ইঞ্জিনিয়ার মোশাররফ।,“হারুন বশরকে গাড়ি থেকে নামিয়ে ফেললে আমি তাকে ছেড়ে দিতে বলি। এসময় আমার চোখের সামনে ব্রাশফায়ার করে বশরকে হত্যা করে। তারপর নাসির আমার বুকে অস্ত্র তাক করে।”,গাড়ির পেছনের আসনে বসা তিনজন নামলে তাদেরও ধাওয়া দেওয়া হয় বলে সাক্ষ্যে বলেছিলেন ইঞ্জিনিয়ার মোশাররফ। পরে সড়কের পাশের বেতের ঝোঁপে লাফিয়ে পড়ে প্রাণে বাঁচেন তারা।,ওই ঘটনায় ইঞ্জিনিয়ার মোশাররফের গাড়িচালক ইদ্রিস মিয়া বাদী হয়ে হত্যা মামলা করেন। ১৯৯২ সালের ১৭ সেপ্টেম্বর অভিযোগপত্র দেওয়ার পর অভিযোগ গঠন হয় ২০০২ সালের ২৫ জুন।,এরই মধ্যে কয়েকজন আসামি ও সাক্ষী মারা গেছেন। মামলায় এখন পর্যন্ত সাতজন সাক্ষ্য দিয়েছেন।,Copyright © 2022, bdnews24",bn,2023-01-10 15:17:00+06:00
Bdnews24,যুক্তরাষ্ট্র-চীন বিরোধ বাংলাদেশের ‘মাথাব্যথা’ নয়: মোমেন,bangladesh,https://bangla.bdnews24.com/bangladesh/b0b69a4qk4,"একই সঙ্গে যুক্তরাষ্ট্র ও চীনের সঙ্গে ভারসাম্যপূর্ণ সম্পর্ক বজায় রাখতে পারা ‘চ্যালেঞ্জিং’ হিসাবে দেখছেন পররাষ্ট্রমন্ত্রী এ কে আব্দুল মোমেন।,তবে তিনি বলছেন, অর্থনীতির শীর্ষ দুই দেশের মধ্যে সমস্যা থাকলেও তা বাংলাদেশের ‘মাথাব্যথা’ নয়।,যুক্তরাষ্ট্রের জাতীয় নিরাপত্তা পরিষদের কর্মকর্তার সফরের মধ্যে ঢাকায় চীনা পররাষ্ট্রমন্ত্রীর যাত্রাবিরতি নিয়ে এক প্রশ্নে মঙ্গলবার একথা বলেন তিনি।,পররাষ্ট্র মন্ত্রণালয়ে সাংবাদিকদের প্রশ্নে পররাষ্ট্রমন্ত্রী বলেন, “এটা চ্যালেঞ্জিং বিষয়। তবে, আমরা অন্য কারও ‘ধানে মই দিই না’। তাদের সমস্যা থাকতে পারে, এটা তাদের মাথাব্যথা। আমরা তাদের সাথে সুসম্পর্ক রাখতে চাই। ,“কারণ হলো, কী সব কারণে তাদের অসুবিধা, তা আমাদের মাথাব্যথা না, এটা তাদের মাথাব্যথা। সুতরাং আমরা তাদের সঙ্গে সুসম্পর্ক রাখতে চাই। এবং আমরা এই নীতিতে আছি, ‘সবার সাথে বন্ধুত্ব, কারও সাথে বৈরিতা না’; আমরা এটাতে বিশ্বাস করি।”,শনিবার থেকে চার দিনের বাংলাদেশ সফর করেছেন যুক্তরাষ্ট্রের জাতীয় নিরাপত্তা পরিষদের দক্ষিণ এশিয়া বিষয়ক জ্যেষ্ঠ পরিচালক রিয়ার অ্যাডমিরাল এইলিন লউবাখার।,ঢাকায় তার বিভিন্ন বৈঠকের মধ্যে আফ্রিকা মহাদেশ সফরে যাওয়ার পথে মঙ্গলবার গভীর রাতে ঢাকার শাহজালাল আন্তর্জাতিক বিমানবন্দরে প্রায় এক ঘণ্টার যাত্রাবিরতি দেন চীনের পররাষ্ট্রমন্ত্রী ছিন গ্যাং।,ওই সময়ে বিমানবন্দরে তাকে অভ্যর্থনা ও বিদায় জানাতে উপস্থিত ছিলেন পররাষ্ট্রমন্ত্রী মোমেন। দুই পররাষ্ট্রমন্ত্রীর মধ্যে বিমানবন্দরে দ্বিপক্ষীয় বিভিন্ন বিষয়ে আলোচনা হওয়ার কথা জানিয়েছেন তিনি।,রাতে বিমানবন্দরে আব্দুল মোনেম সাংবাদিকদের বলেন, তাদের আলোচনায় চীনের সহযোগিতায় বাস্তবায়িত প্রকল্প, বাণিজ্য ও আন্তর্জাতিক ফোরামে একসঙ্গে কাজ করাসহ বিভিন্ন বিষয় স্থান পায়।,যুক্তরাষ্ট্রের জাতীয় নিরাপত্তা পরিষদের কর্মকর্তা লউবাখারের সফরের এক সপ্তাহের মধ্যে পর ১৪ জানুয়ারি ঢাকায় আসছেন যুক্তরাষ্ট্রের দক্ষিণ ও মধ্য এশিয়া বিষয়ক সহকারী পররাষ্ট্রমন্ত্রী ডনাল্ড লু।,এসব সফর ঘিরে ভূ-রাজনৈতিক প্রেক্ষাপটে বাংলাদেশের অবস্থান নিয়ে এক প্রশ্নে পররাষ্ট্রমন্ত্রী মোমেন বলেন, “এটা ভালো খবর যে, আমরা যথেষ্ট গুরুত্ব পাচ্ছি। আর চীন কমিউনিস্ট পার্টির নেতৃবৃন্দও এসেছেন, এই মুহূর্তে এখানে আছেন।”,বাংলাদেশের অভাবনীয় অর্জন ও ভারসাম্যপূর্ণ পররাষ্ট্র নীতির কারণে এমন ‘নজর’ ও ‘স্বীকৃতি’ পাওয়া যাচ্ছে বলে মন্তব্য করেন তিনি।,তিনি বলেন, এই বছরে ৩৫তম অর্থনীতির দেশ হিসাবে স্বীকৃতি পেয়েছে বাংলাদেশ। সেজন্য অনেকে ব্যবসা-বাণিজ্যের সুযোগ-সুবিধা হাতছাড়া করতে চায় না। আর সরকারও চায় বেশি পরিমাণে সম্পৃক্ততা।,“মার্কিন যুক্তরাষ্ট্র সরকারের প্রতিনিধি এই মুহূর্তে শহরে রয়েছেন, আরও আসবেন। তাদের সাথেও আমাদের সম্পর্ক খুব ভালো, আমরা সেই সম্পর্ককে আরও আরও সলিডিফাই করতে চাই।”,যুক্তরাষ্ট্রের উচ্চ পর্যায়ের সফরে আগামী জাতীয় নির্বাচন নিয়ে আলোচনা প্রসঙ্গে এক প্রশ্নে পররাষ্ট্রমন্ত্রী বলেন, “এগুলা নিয়ে আমরা বড় বেশি বেশি আলাপ করেন। শোনেন, নির্বাচন এক বছর পরে হবে। অনেক দিন বাকি। এগুলো নিয়ে আপনারা খামোখা বেশি বেশি হৈ চৈ করেন।,“আমাদের দেশ গণতান্ত্রিক দেশ। আর আপনারা দেখেছেন যে গত ১৪ বছরে কত হাজার, কত কত নির্বাচন হয়েছে এবং সুষ্ঠু হয়েছে। এই সেদিন নির্বাচন হলো, সেটা সুষ্ঠু হয়েছে।”,পররাষ্ট্রমন্ত্রী বলেন, নির্বাচনী সহিংসতায় মানুষের মৃত্যুসহ বিভিন্ন ‘দুর্বলতা’ বাংলাদেশের রয়েছে। এসব ক্ষেত্রে বিদেশিরা পরামর্শ দিতে পারেন, কিন্তু সেগুলো দূর করতে হবে বাংলাদেশের সরকার, রাজনৈতিক দল ও জনগণকে।,“আমাদের দেশের সব জনগণ, আমাদের দেশের সব দল, সরকার পক্ষ, বিরোধী পক্ষ-- আমরাই এই উন্নত পরিবেশ সৃষ্টি করতে পারি। অন্য কেউ পারবে না। অন্য কেউ হয়ত আপনাকে, দোষটা ধরায় দিতে পারেন, এই পর্যন্তই। কিন্তু কাজটা আমাদেরই করতে হবে।”,সরকার উন্নত, সুন্দর, স্বচ্ছ ও গ্রহণযোগ্য নির্বাচন দিতে চায় মন্তব্য করে তিনি বলেন, “আমরা জনগণের উপর বিশ্বাস রাখি। সুষ্ঠু নির্বাচন হলে তারা আওয়ামী লীগকেই ভোট দেবে। কারণ আওয়ামী লীগ হলো জনগণের দল। আমরা কখনও পেছনের দরজা দিয়ে আসিনি, আমরা সব সময় ভোটের মধ্য দিয়ে এসেছি।”,Copyright © 2022, bdnews24",bn,2023-01-10 15:22:00+06:00
Bdnews24,ব্রাজিলের আলভেসের বিরুদ্ধে যৌন হয়রানির অভিযোগে তদন্ত,sport,https://bangla.bdnews24.com/sport/pd57fk52xn,"বার্সেলোনার আদালত মঙ্গলবার এক বিবৃতিতে জানায়, গত মাসে নাইটক্লাবে আলভেস কর্তৃক যৌন হয়রানির শিকার হওয়া এক নারীর আবেদনের প্রেক্ষিতে তদন্ত কার্যক্রম শুরু হয়েছে। ব্রাজিলিয়ান ডিফেন্ডার অবশ্য তার বিরুদ্ধে ওঠা অভিযোগ অস্বীকার করেছেন।,আদালতের বিবৃতিতে আলভেসের নাম উল্লেখ করা হয়নি। তবে আদালতের এক মুত্রপাত্র রয়টার্সকে নিশ্চিত করেছেন, এই অভিযোগ আলভেসের বিরুদ্ধে। তিনি জানিয়েছেন, অভিযোগের তদন্ত চলছিল, কিন্তু আদালতের হাতে বেশি তথ্য ছিল না।,স্পেনের গণমাধ্যমে প্রকাশিত প্রতিবেদন অনুযায়ী, গত ডিসেম্বরে একটি নাইটক্লাবে বন্ধুদের সঙ্গে ছিলেন ওই নারী। সম্মতি ছাড়াই আলভেস তার অন্তর্বাসের নিচের দিকে স্পর্শ করেন আলভেস।,এই বিষয়ে রয়টার্সের পক্ষ থেকে যোগাযোগ করা হলে আলভেসের এক মুখপাত্র ‘দৃঢ়ভাবে অভিযোগ’ অস্বীকার করেন। বর্তমানে এই ডিফেন্ডার খেলছেন মেক্সিকোর ক্লাব পুমাসে।,গত সপ্তাহে আন্তেনা থ্রি-কে দেওয়া সাক্ষাৎকারে নাইটক্লাবে থাকার কথা স্বীকার করলেও ওই ধরনের কোনো ব্যবহার করার কথা অস্বীকার করেন আলভেস।,“আমি নাচছিলাম এবং কাউকে কোনোভাবে আক্রমণ না করেই ভালো সময় কাটাচ্ছিলাম। আমি জানি না ওই নারী কে…আমি কিভাবে একজন নারীর সঙ্গে এটা করব? না।”,গত ডিসেম্বরে কাতার বিশ্বকাপে ক্যামেরুনের বিপক্ষে ম্যাচে ব্রাজিলের অধিনায়কত্ব করেন আলভেস। ওই ম্যাচে নেতৃত্ব দিয়ে বিশ্বকাপে সবচেয়ে বেশি বয়সী অধিনায়ক বনে যান ৩৯ বছর বয়সী এই ফুটবলার।,আন্তর্জাতিক ও ক্লাব ক্যারিয়ার মিলিয়ে সর্বোচ্চ শিরোপা (৪৩টি) জয়ের রেকর্ডও আলভেসের।,Copyright © 2022, bdnews24",bn,2023-01-10 14:17:00+06:00
Bdnews24,‘স্বাধীনতার ডানায়’ ভেসে হৃদয়ের হ্যাটট্রিক ফিফটি,cricket,https://bangla.bdnews24.com/cricket/jjmnixt71m,"এই দুটি শট আসলে উদাহরণ মাত্র। তার আত্মবিশ্বাস আর নিজেকে মেলে ধরার তাড়না ফুটে উঠছে শটের পর শটে। ম্যাচের পর ম্যাচে। এবারের বিপিএলে সিলেট স্ট্রাইকার্সের আলো তিনি। গোটা বিপিএলই আসলে আলোচিত তার ব্যাটের বিদ্যুচ্চমকে।,এই দলে আছেন মুশফিকের রহিমের মতো অভিজ্ঞ তারকা। পরের দিকে রানের গতি বাড়ানোর দায়িত্ব থিসারা পেরেরা, ইমাদ ওয়াসিমদের কাঁধে। অভিজ্ঞ মিডল অর্ডারে ভরসা রেখে তারুণ্য নির্ভর টপঅর্ডারকে পূর্ণ স্বাধীনতা দিয়েছে সিলেট স্ট্রাইকার্স। নির্ভার হয়ে ব্যাটিংয়ে নেমে প্রতি ম্যাচে নিজেকে ছাড়িয়ে যাচ্ছেন হৃদয়।,সিলেটের প্রথম ম্যাচে ব্যাটিংয়ে নামতে হয়নি হৃদয়কে। পরের তিন ম্যাচে তিন নম্বরে নামার সুযোগ পেয়ে তিনি উদ্ভাসিত। টানা দুই ম্যাচে রান তাড়ায় পঞ্চাশ পেরোনোর পর তৃতীয়টি করলেন আগে ব্যাট করতে নেমে। ঢাকা ডমিনেটর্সের বিপক্ষে মঙ্গলবার তিনি খেললেন ক্যারিয়ার সেরা ইনিংস। ৫টি করে চার ও ছক্কায় স্রেফ ৪৬ বলে ৮৪!,হৃদয়ের এই ইনিংসের সৌজন্যে মঙ্গলবার এবারের আসরের প্রথম দুইশ রান করেছে সিলেট। ২০ ওভারে মাশরাফি বিন মুর্তজার দলের সংগ্রহ ৮ উইকেটে ২০১ রান।,এই আসরের আগে বিপিএলে কোনো ফিফটি ছিল না হৃদয়ের। এবার তিন ম্যাচে টানা তিন ফিফটিতে নতুন রুপে আবির্ভূত ২২ বছর বয়সী এই ব্যাটসম্যান। ফরচুন বরিশালের বিপক্ষে ৩৪ বলে ৫৫ রান করে পান প্রথম ফিফটির দেখা। পরের ম্যাচে কুমিল্লা ভিক্টোরিয়ান্সের সঙ্গে করেন ৩৭ বলে ৫৬ রান।,দ্বিতীয় ফিফটির ম্যাচে ইনিংস বড় করতে না পারার আক্ষেপের কথা জানিয়েছিলেন সিলেটের এই তরুণ। সেটি অনেকটাই মিটিয়ে দিলেন ঢাকার বিপক্ষে। ইনিংসের তৃতীয় ওভারে উইকেটে গিয়ে খেললেন শেষ ওভার পর্যন্ত। পরিস্থিতির দাবি মিটিয়ে ১৮২.৬০ স্ট্রাইক রেটের ইনিংসে দলকে পৌঁছে দিলেন বড় সংগ্রহে।,আল-আমিনের বলে ক্যাচ আউট হওয়ার আগে অভিজ্ঞ এই পেসারকেই তিন ছক্কা মারেন তৌহিদ। তার বাকি দুই ছক্কা হজম করেন দুই মিডিয়াম পেসার আরিফুল ও সৌম্য সরকার। ,ব্যাটিংয়ে নেমে প্রথম বলেই রানের খাতা খোলেন হৃদয়। মুখোমুখি চতুর্থ বলে দারুণ কাট শটে মারেন প্রথম বাউন্ডারি। এরপর আর থামাথামি নেই। নাজমুল হোসেন শান্তকে নিয়ে দ্বিতীয় উইকেটে গড়েন ৮৮ রানের জুটি।,ফিফটি ছুঁয়ে দ্বাদশ ওভারে শান্ত ফেরার পর ইনিংসের বাকি পথের দায়িত্ব নিজের কাঁধে নেন ফর্মে থাকা হৃদয়। টি-টোয়েন্টি ক্যারিয়ারের ষষ্ঠ ফিফটি পূরণ করেন তিনি ১৪তম ওভারে। ৩২ বলে ফিফটির হ্যাটট্রিক ছোঁয়ার পথে ৫ চারের সঙ্গে ছয় মারেন ১টি।,পরিস্থিতির দাবি মিটিয়ে এরপর তার ব্যাট উত্তাল হয়ে ওঠে আরও। পরের ১৪ বল থেকে করে ফেলেন ৩৪ রান। যেখানে ছিল ৪টি বিশাল ছয়।,শেষ ওভার শুরুর সময় ফিফটি থেকে ২২ রান দূরে ছিলেন তিনি। সেই ওভারের প্রথম বলে ছক্কা মেরে কিছুটা হলেও জাগিয়ে তোলেন সেঞ্চুরির সম্ভাবনা। তবে পরের বলে অফ স্টাম্পের বাইরের ডেলিভারিতে ব্যাট চালিয়ে ধরা পড়েন ডিপ পয়েন্টে দিলশান মুনাবিরার হাতে। শেষ হয় দুর্দান্ত এক ইনিংস। রয়ে যায় রেশ।,Copyright © 2022, bdnews24",bn,2023-01-10 15:19:00+06:00
Bdnews24,২৩৫৫ কোটি টাকা শোধ করতে হবে তিন টেলিকম অপারেটরকে: আপিল বিভাগ,bangladesh,https://bangla.bdnews24.com/bangladesh/c334tz1zmo,"স্পেকট্রাম ফি ও লাইসেন্স ফি বাবদ বাংলাদেশ টেলিযোগাযোগ নিয়ন্ত্রণ কমিশনকে (বিটিআরসি) ২ হাজার ৩৫৫ কোটি টাকা পরিশোধ করতে গ্রামীণফোন, রবি ও বাংলালিংককে নির্দেশ দিয়েছে সুপ্রিম কোর্টের আপিল বিভাগ।,এর মধ্যে গ্রামীণফোনকে ১ হাজার ১৬৫ কোটি টাকা পরিশোধ করতে হবে। আর রবিকে ৬২৫ কোটি এবং বাংলালিংককে ৫৬৫ কোটি টাকা দিতে হবে।,এ বিষয়ে বিটিআরসি এবং তিন টেলিকম অপারেটরের করা আলাদা আপিলের শুনানি শেষে প্রধান বিচারপতি হাসান ফয়েজ সিদ্দিকীর নেতৃত্বে গঠিত আপিল বেঞ্চ মঙ্গলবার এই আদেশ দেয়।,রাষ্ট্রপক্ষে অ্যাটর্নি জেনারেল এএম আমিন উদ্দিন এবং বিটিআরসির পক্ষে ব্যারিস্টার খন্দকার রেজা- ই-রকিব আদালতে শুনানি করেন। মোবাইল কোম্পানির পক্ষে ছিলেন ব্যারিস্টার মোস্তাফিজুর রহমান খান।,পরে অ্যাটর্নি জেনারেল বলেন, “গ্রামীণ ফোন, রবি ও বাংলালিংকের জন্য সরকার যে তরঙ্গ বরাদ্দ করে, তার ওপর চার্জ করা হয়। এর সঙ্গে ভ্যাট যুক্ত করা হয়। এই ভ্যাট যুক্ত করার কারণে টেলিকম অপারেটর তিন কোম্পানি হাই কোর্টে এসে মামলা করে। হাই কোর্ট তাদের রিট খারিজ করে দেয়। এর বিরুদ্ধে তারা (তিন অপারেটর) আপিল আবেদন করলে আদালত শুনানি নিয়ে তাদের আপিল আবেদন খারিজ করে দিয়েছে। এর ফলে এখন এসব প্রতিষ্ঠান থেকে এনবিআর এবং বিটিআরসি টাকা আদায় করবে।”,তিনি বলেন, “শুনানিতে আমরা বলেছি, ভ্যাটের ক্ষেত্রে ২০১১ সালের আইন সংশোধন করা হয়েছে। এই সংশোধনীর ফলে রাষ্ট্রপক্ষ থেকে আমরা ভ্যাট দাবি করতে পারি।”,বিটিআরসির আইনজীবী রেজা-ই রাকিব সাংবাদিকদের বলেন, “আমরা তিন অপারেটরের কাছে লাইসেন্স নবায়ন ফি এবং রেভিনিউ শেয়ারিং ফিসহ বিভিন্ন ফি বাবদ দুই হাজার দুইশ কোটি টাকার মতো পাব। এর সঙ্গে আরো তিনশ কোটি টাকার মত ফি রয়েছে বকেয়া।”,কবে নাগাদ ফি পরিশোধ করতে হবে সেই প্রশ্নের উত্তরে এই আইনজীবী বলেন, “তা আমরা এখনো জানি না। আদেশের কপি পাওয়ার পর বিস্তারিত জানা যাবে। আপাতত আমরা শুধু বলতে পারি যে, শিগগিরিই পরিশোধ করতে হবে।”,২০১২ সালে বিটিআরসি টুজি ফ্রিকোয়েন্সি বরাদ্দের বিপরীতে গ্রামীণফোন, রবি ও বাংলালিংক এর কাছে ১৫ শতাংশ ভ্যাট চায়। কিন্তু অপারেটগুলো ভ্যাট অব্যাহতি চেয়ে আদালতে আসে। এরপর থেকেই টেলিকম অপারেটর এবং বিটিআরসির মধ্যে আইনি লড়াই চলে আসছে।,Copyright © 2022, bdnews24",bn,2023-01-10 14:03:00+06:00
Bdnews24,"চলন্ত বাইকের সামনে হঠাৎ কুকুর, নিয়ন্ত্রণ হারিয়ে প্রাণ গেল ২ শিক্ষার্থীর",samagrabangladesh,https://bangla.bdnews24.com/samagrabangladesh/rmx1lfaa11,"পাবনার সাঁথিয়া উপজেলায় সড়ক দুর্ঘটনায় দুই মোটরসাইকেল আরোহী নিহত হয়েছে; আহত হয়েছেন আরও একজন। ,সোমবার মধ্যরাতে উপজেলার মাধবপুর-সাঁথিয়া সড়কের বোয়াইলমারী মোড় এলাকায় এ দুর্ঘটনা ঘটে বলে সাঁথিয়া থানার ওসি রফিকুল ইসলাম জানান।  ,নিহতরা হলো- উপজেলার গৌরীগ্রাম ইউনিয়নের বন্দিরামচর গ্রামের নজরুল ইসলামের ছেলে ও পাবনা সরকারি এডওয়ার্ড কলেজের স্নাতকের শিক্ষার্থী রুবেল হোসেন (২২) এবং একই গ্রামের ইউনুস আলীর ছেলে ও এসএসসি উত্তীর্ণ যুবরাজ (১৬)।,স্থানীয়দের বরাত দিয়ে পুলিশ জানায়,  রাত সাড়ে ১২টার দিকে পাবনা শহর থেকে একটি মোটরসাইকেলে তিনজন বাড়ি ফিরছিলেন। গাড়িতে বেশ গতি ছিল। হঠাৎ মোটরসাইকেলের সামনে একটি কুকুর এসে পড়ে।,তখন কুকুর বাঁচাতে মোটরসাইকেল নিয়ন্ত্রণ হারিয়ে পাশের স’মিলের কাঠের গুঁড়ির স্তুপের সঙ্গে সজোরে ধাক্কায় খায়। তাদের চিৎকারে স্থানীয়রা এসে উদ্ধার করে পাবনা জেনারেল হাসপাতালে নেওয়ার পথে দুজন মারা যায়। অপরজনকে রাজশাহী মেডিকেল কলেজ হাসপাতালে পাঠানো হয়।,সাঁথিয়া থানার ওসি রফিকুল ইসলাম বলেন, ধারণা করা হচ্ছে, দ্রুত গতিতে মোটরসাইকেল চালানোর কারণে এ ঘটনা ঘটেছে। দুজনের মরদেহ পরিবারের লোকজন নিয়ে গেছে। অপমৃত্যুর মামলা হয়েছে।,Copyright © 2022, bdnews24",bn,2023-01-10 15:22:00+06:00
Bdnews24,গাজীপুরে সড়ক দুর্ঘটনায় শ্রমিক হতাহতের খবরে ৪ বাসে অগ্নিসংযোগ,samagrabangladesh,https://bangla.bdnews24.com/samagrabangladesh/him0eur5nd,"গাজীপুর মহানগরে শ্রমিক হতাহতের খবরে চারটি বাসে আগুন দিয়েছেন উত্তেজিত শ্রমিকরা। এ সময় ঢাকা-ময়মনসিংহ মহাসড়ক অবরোধ করে কয়েকটি বাসে ভাঙচুরও চালান তারা। ,মঙ্গলবার সন্ধ্যা পৌনে ৭টার দিকে মহাসড়কের ছয়দানা এলাকায় এ ঘটনা ঘটে বলে জানান গাজীপুর মহানগর পুলিশের গাছা অঞ্চলের সহকারী কমিশনার মো. মাকসুদুর রহমান। ,তিনি বিডিনিউজ টোয়েন্টিফোর ডটকমকে বলেন, “গাড়ির ধাক্কায় একজনের মৃত্যুর খবর শুনেছি, তবে খবরের সত্যতা নিশ্চিত করতে পারিনি। এখন খুবই ঝামেলার মধ্যে আছি। পরে বিস্তারিত জানা যাবে।”,এ ঘটনার পর রাত সোয়া ৮টার দিকে বাসের আগুন নেভানো হলেও রাত পৌনে ৯টা পর্যন্ত ঢাকা-ময়মনসিংহ মহাসড়কে যান চলাচল স্বাভাবিক হয়নি।,নাম প্রকাশে অনিচ্ছুক স্থানীয় এক তৈরি পোশাক শ্রমিক জানান, অনাবিল পরিবহনের একটি যাত্রীবাহী বাস রাস্তা পারাপারের সময় গার্মেন্টস শ্রমিকদের ধাক্কা দিলে কয়েকজন হতাহতের খবর ছড়িয়ে পড়ে। ,“এ সময় উত্তেজিত শ্রমিক মহাসড়ক অবরোধ করে অনাবিল পরিবহনের বাসে আগুন দেয় এবং কয়েকটি গাড়িতে ভাঙচুর করে।”,গাজীপুর মহানগর পুলিশের উপ-কমিশনার (ট্রাফিক) মো. আলমগীর হোসেন সাংবাদিকদের বলেন, “বাসের ধাক্কায় এক শ্রমিক আহত হওয়ার খবর পাওয়া গেছে, তাকে এলাকাবাসী স্থানীয় তায়রুন্নেসা মেমোরিয়াল মেডিকেল কলেজ হাসপাতালে পাঠিয়েছে। তবে তার নাম-পরিচয় জানা যায়নি।”,“বাসের ধাক্কায় ওই শ্রমিক নিহতের গুজবে উত্তেজিত হয়ে উঠে শ্রমিকরা, এক পর্যায়ে শ্রমিকরা অনাবিল পরিবহনের একাধিক বাসে আগুন দেয় এবং কয়েকটি যানবাহনে ভাঙচুর করে মহাসড়কে অবস্থান নেয়।”,ফায়ার সার্ভিস অ্যান্ড সিভিল ডিফেন্সের গাজীপুর স্টেশনের সহকারী উপ-পরিচালক আব্দুল্লাহ আল আরেফিন জানান, বাসে উত্তেজিত জনতার আগুন দেওয়ার খবরে ফায়ার সার্ভিসের দুটি ইউনিটের কর্মীরা ঘটনাস্থলে গিয়ে আগুন নেভানোর কাজ শুরু করেন। ,ফায়ার সার্ভিসের জয়দেবপুর স্টেশনের সিনিয়র স্টেশন অফিসার মো. তাশাররফ হোসেন জানান, উত্তেজিত শ্রমিকরা চারটি বাসে অগ্নিসংযোগ করেছে। এগুলো হচ্ছে- অনাবিল পরিবহন, আজমেরি গ্লোরি পরিবহন, বলাকা সার্ভিস ও উজান-ভাটি পরিবহন।,“আগুন নেভাতে গিয়ে শ্রমিকদের বাধার মুখে পড়তে হয়েছে। তারা মাঝে-মধ্যেই ইট-পাটকেল ছুড়ছে।,পরে পুলিশি নিরাপত্তায় কাজ করে রাত সাড়ে ৮টার দিকে আগুন নেভানো সম্ভব হয়।,Copyright © 2022, bdnews24",bn,2023-01-10 15:08:00+06:00
Bdnews24,মেহেরপুর ও নওগাঁ বিশ্ববিদ্যালয় বিল সংসদে,bangladesh,https://bangla.bdnews24.com/bangladesh/y5q2555rnd,"মেহেরপুর ও নওগাঁ জেলায় নতুন দুটি বিশ্ববিদ্যালয় স্থাপনের জন্য দুটি বিল জাতীয় সংসদে উত্থাপন করা হয়েছে।,মেহেরপুরে মুজিবনগর বিশ্ববিদ্যালয় এবং নওগাঁয় বঙ্গবন্ধু শেখ মুজিবুর রহমান বিশ্ববিদ্যালয় নামে নতুন এ দুটি বিশ্ববিদ্যালয় হবে।,শিক্ষামন্ত্রী দিপু মনি মঙ্গলবার বিল দুটি আলাদাভাবে সংসদে উপস্থাপন করেন। পরে পরীক্ষা করে সংসদে প্রতিবেদন দেওয়ার জন্য সেগুলো শিক্ষা মন্ত্রণালয় সম্পর্কিত সংসদীয় স্থায়ী কমিটিতে পাঠানো হয়।,বিল দুটির উদ্দেশ্য ও কারণ সম্বলিত বিবৃতিতে শিক্ষামন্ত্রী বলেন, “উচ্চ শিক্ষার বিভিন্ন ক্ষেত্রে অগ্রসরমান বিশ্বের সঙ্গে সংগতি রক্ষা ও সমতা অর্জন এবং জাতীয় পর্যয়ে উচ্চ শিক্ষা ও গবেষণা, বিশেষ করে বিভিন্ন ক্ষেত্রে আধুনিক জ্ঞানচর্চা ও পঠন-পাঠনের সুযোগ সৃষ্টি এবং সম্প্রসারণের লক্ষ্যে এ দুটি বিশ্ববিদ্যালয় স্থাপনের উদ্যোগ নেওয়া হয়েছে।”,বিলে বিশ্ববিদ্যালয়ের শিক্ষক কর্মচারীদের চাকরির শর্তাবলী নির্ধারণ করে দেওয়া হয়েছে।,তাতে বলা হয়েছে, বিশ্ববিদ্যালয়ের কোনো বেতনভোগী শিক্ষক ও কর্মচারী সংসদ সদস্য বা স্থানীয় সরকারের কোনো পদে নির্বাচনে প্রার্থী হতে চাইলে ওই নির্বাচনে মনোনয়নপত্র দাখিলের আগে বিশ্ববিদ্যালয়ের চাকরি থেকে ইস্তফা দেবেন।,বিল দুটিতে বলা হয়েছে, বিশ্ববিদ্যালয় পরিচালনার ক্ষেত্রে বাংলাদেশ বিশ্ববিদ্যালয় মঞ্জুরি কমিশন আদেশ–১৯৭৩ এর বিধানাবলি পরিপালন করতে হবে। রাষ্ট্রপতি হবেন বিশ্ববিদ্যালয়ের আচার্য। তিনি নির্ধারিত শর্তে ‘স্বনামধন্য’ একজন শিক্ষাবিদকে চার বছরের জন্য উপাচার্য পদে নিয়োগ করবেন।,কোনো ব্যক্তি একাদিক্রমে বা অন্য কোনোভাবে উপাচার্য হিসেবে দুই মেয়াদের বেশি সময়ের জন্য নিয়োগ পাওয়ার যোগ্য হবেন না। আচার্য যে কোনো সময় উপাচার্যের নিয়োগ বাতিল করতে পারবেন।,Copyright © 2022, bdnews24",bn,2023-01-10 15:23:00+06:00
Bdnews24,'ম্যাগুইয়ারকে অসম্মান করছে ইউনাইটেড',sport,https://bangla.bdnews24.com/sport/83g61iuk0u,"চলতি মৌসুমে ইউনাইটেডের হয়ে সব প্রতিযোগিতা মিলিয়ে এখন পযন্ত ৬টি ম্যাচ খেলেছেন ম্যাগুইয়ার। আর বিশ্বকাপের পর খেলেছেন কেবল একটি ম্যাচ। যদিও ইংল্যান্ডের হয়ে ভালো খেলার পর ধারণা করা হয়েছিল, টেন হাগের দলে নিয়মিত হবেন তিনি, কিন্তু তা হয়নি।,ম্যাগুইয়ারকে না খেলিয়ে টেন হাগ বরং পজিশন বদলে লেফট-ব্যাক লুক শ’কে খেলাচ্ছেন সেন্টার-ব্যাক হিসেবে। এতে জোরাল হচ্ছে জানুয়ারির দলবদলে ২৯ বছর বয়সী এই ফুটবলারের অ্যাস্টন ভিলায় যোগ দেওয়ার গুঞ্জন।,ফার্ডিন্যান্ড মনে করেন, ক্লাব ছাড়াই উচিত হবে ম্যাগুইয়ার। নিজের ইউটিউব চ্যানেল ভাইব উইথ ফাইভ-এ সম্প্রতি সাবেক ইংল্যান্ডের এই ডিফেন্ডার বলেন, যথাযথ সম্মান দেখানো হয়নি ম্যাগুয়ারের প্রতি।,“আপনি যদি (হ্যারি ম্যাগুইয়ার) হন, তাহলে আপনাকে এখনই ক্লাব ছাড়তে হবে। তার পরিবর্তে লুক শ সেন্টার-ব্যাক হিসেবে খেলছে।”,“এটা অনেকটা আমার বিশ্বকাপের পর ক্লাবে ফিরে যাওয়া, ভালো খেলা, আমি সত্যিই ভালো করেছি সবাই এটা বলা এবং এরপর (আমার বদলে) পাত্রিস এভরার সেন্টার-ব্যাকে খেলার মতো। (ম্যাগুইয়ারের জায়গায়) আমি থাকলে আমি সরাসরি কোচের অফিসে গিয়ে বলতাম, 'আপনি আমাকে অসম্মান করছেন।'”,Copyright © 2022, bdnews24",bn,2023-01-10 15:36:00+06:00
Bdnews24,বাংলাদেশে বিশ্ব ব্যাংকের ‘আইকনিক প্রকল্প’ চান অর্থমন্ত্রী,economy,https://bangla.bdnews24.com/economy/aqm4jvfnz4,"বাংলাদেশে চোখে পড়ার মতো কিছু প্রকল্প নিতে বিশ্ব ব্যাংককে অনুরোধ জানিয়েছেন অর্থমন্ত্রী আ হ ম মুস্তফা কামাল। ,মঙ্গলবার বাংলাদেশ ও ভুটানে বিশ্ব ব্যাংকের নবনিযুক্ত কান্ট্রি ডিরেক্টর আবদুল্লাই শেখ সচিবালয়ে অর্থমন্ত্রী আ হ ম মুস্তফা কামালের সঙ্গে সৌজন্য সাক্ষাতে গেলে তিনি অনুরোধ করেন। ,অর্থ মন্ত্রণালয়ের এক সংবাদ বিজ্ঞপ্তিতে বলা হয়, অর্থমন্ত্রী বিশ্ব ব্যাংকের কান্ট্রি ডিরেক্টরকে বাংলাদেশে বিশ্ব ব্যাংকের অবস্থান চোখে পড়ার মতো উপস্থাপন করতে কিছু ‘আইকনিক প্রকল্প’ গ্রহণের অনুরোধ করেন।,মুস্তফা কামাল বলেন, বিশ্ব ব্যাংকের জন্য বাংলাদেশে কাজ করার জন্য অনেক গুরুত্বপূর্ণ খাত রয়েছে। তারা নদীপথ এবং নদী কেন্দ্রিক অর্থনীতির উপর কাজ করতে পারে। যুবশক্তির জন্য বিশেষ পদক্ষেপ গ্রহণ করতে পারে।,চলমান বৈশ্বিক মন্দা পরিস্থিতির মধ্যেও অর্থনীতিতে বাংলাদেশের শক্তিশালী অবস্থান তুলে ধরে তিনি বলেন, বিশ্ব অর্থনীতির কঠিন চ্যালেঞ্জের বছরেও বাংলাদেশের মোট দেশজ উৎপাদনের (জিডিপি) আকার অনেক বেড়েছে। অতি সম্প্রতি কানাডার অনলাইন প্রকাশনা সংস্থা ভিজ্যুয়াল ক্যাপিটালিস্টে প্রকাশিত আন্তর্জাতিক মুদ্রা তহবিলের (আইএমএফ) পরিসংখ্যানের ভিত্তিতে বিশ্বের ৩৫তম বড় অর্থনীতির দেশ এখন বাংলাদেশ। মার্কিন প্রেসিডেন্ট জো বাইডেন বাংলাদেশের অর্থনৈতিক প্রবৃদ্ধির প্রশংসা করে বলেছেন, বাংলাদেশের অর্থনৈতিক প্রবৃদ্ধি 'একটি অসাধারণ গল্প' । ,বিশ্ব ব্যাংকের কর্মকর্তা আবদুল্লাহ শেখও বাংলাদেশের অগ্রগতির প্রশংসা করেছেন বলে বিজ্ঞপ্তিতে বলা হয়। ,তাকে উদ্ধৃত করে বলা হয়, জিডিপি প্রবৃদ্ধি, দারিদ্র্য বিমোচন, নারীর ক্ষমতায়ন, জলবায়ু অভিযোজনসহ বিভিন্ন দিক থেকে বাংলাদেশ ‘ট্রু গ্লোবাল চ্যাম্পিয়ন’। পুরো এশিয়ার মধ্যে যে কোনো দেশের তুলনায় বাংলাদেশের অর্থনৈতিক সক্ষমতা অনেক ভালো। ,Copyright © 2022, bdnews24",bn,2023-01-10 15:41:00+06:00
Bdnews24,রোজার পণ্য: রাষ্ট্রায়ত্ত ব্যাংকে এলসি খুলতে গভর্নরের তাগাদা,business,https://bangla.bdnews24.com/business/h2pv2pxpev,"আসন্ন রোজার পণ্য আমদানিতে ব্যবসায়ীদের চাহিদা অনুযায়ী এলসি (ঋণপত্র) খুলতে রাষ্ট্রায়ত্ত চার বাণিজ্যিক ব্যাংকের ব্যবস্থাপনা পরিচালককে তাগাদা দিয়েছেন গভর্নর আব্দুর রউফ তালুকদার।,মঙ্গলবার বাংলাদেশ ব্যাংকের প্রধান কার্যালয়ে সোনালী, জনতা, অগ্রণী ও রূপালী ব্যাংকের ব্যবস্থাপনা পরিচালকদের সঙ্গে এক বৈঠকে এ বিষয়ে আলোচনা করেন গভর্নর।,ব্যাংকগুলোর নিয়মিত এজেন্ডার বাইরে আসন্ন রোজায় পণ্য আমদানিতে রাষ্ট্রায়ত্ত ব্যাংকের করণীয় নিয়ে বৈঠকে আলোচনা হয়।,কেন্দ্রীয় ব্যাংকের সহকারী মুখপাত্র ও পরিচালক সরওয়ার হোসেন বিডিনিউজ টোয়েন্টিফোর ডটকমকে বলেন, “গভর্নরের পক্ষ থেকে নির্দেশনা দেওয়া হয়েছে, আসন্ন রমজানে আবশ্যক পণ্য আমদানিতে অগ্রাধিকার দিয়ে চাহিদা অনুযায়ী এলসি খুলতে যাতে কোনো সমস্যা না হয়।”,ব্যাংকের ব্যবস্থাপনা পরিচালকরা বৈঠকে পণ্য আমদানিতে ডলার সহায়তা চেয়েছেন। এর বিপরীতে কেন্দ্রীয় ব্যাংকের সহযোগিতা অব্যাহত থাকবে বলে আশ্বস্ত করেন গভর্নর।,এ বিষয়ে সরওয়ার হোসেন বলেন, “আমাদের রপ্তানি আয় ও রেমিটেন্স বেড়েছে। হয়ত দেখা যাবে রাষ্ট্রায়ত্ত ব্যাংকগুলোর কাছেই ডলার উদ্বৃত্ত থাকবে। তাদের ডলার সহায়তা আগের মত লাগবে না।”,গত নভেম্বর মাসে বাংলাদেশের রপ্তানি আয় ৫ বিলিয়ন ডলার ছাড়িয়ে যায়। এরপর ডিসেম্বর মাসে ৫৩৬ কোটি ৫১ লাখ ৯০ হাজার ডলার আয় হয় রপ্তানি থেকে, তাতে প্রবৃদ্ধি হয় ৯ দশমিক ৩৩ শতাংশ। এই সময়ে ১৬৯ কোটি ৯৭ লাখ ডলারের রেমিটেন্স এসেছে দেশে।,অন্যদিকে গত বছরের এপ্রিল থেকে নিয়ন্ত্রণের মধ্যে থাকায় ডিসেম্বরে নতুন এলসি খোলার পরিমাণ কমে ৪০০ কোটি ডলার এবং এলসি নিষ্পত্তি ৫০০ কোটি ডলারের ঘরে রয়েছে বলে বিডিনিউজ টোয়েন্টিফোর ডটকমকে জানিয়েছেন বাংলাদেশ ব্যাংকের মুখপাত্র ও নির্বাহী পরিচালক মেজবাউল হক।,গত বছর জুনেও নতুন এলসি খোলার পরিমাণ ৭০০ কোটি এবং এলসি নিষ্পত্তির পরিমাণ সাড়ে আটশ কোটি ডলারের ঘরে ছিল।,রূপালী ব্যাংকের ব্যবস্থাপনা পরিচালক মোহাম্মদ জাহাঙ্গীর বিডিনিউজ টোয়েন্টিফোর ডটকমকে বলেন, “আমরা সৌজন্য সাক্ষাত করতে গিয়েছিলাম, রুটিন কিছু বিষয় নিয়ে আলোচনা হয়েছে। গভর্নর আমাদের কাছ থেকে জানতে চেয়েছেন আসন্ন রমজান মাসের পণ্য আমদানি নিয়ে পরিকল্পনা। আমরা জানিয়েছি, গতবারের মত এবারও রমজানের পণ্য আমদানিতে সরকারি ব্যাংক হিসেবে সহায়তা থাকবে।’’,ব্যাংকগুলোর ব্যবস্থাপনা পরিচালকদের সঙ্গে বৈঠকটি পূর্ব নির্ধারিত কোনো বৈঠক ছিল না। গভর্নর এমন এক সময়ে তাদের সঙ্গে বসলেন, যখন রাষ্ট্রায়ত্ত ব্যাংকগুলোতে নিযুক্ত সমন্বয়কদের কার্য পরিধি বাড়িয়েছে বাংলাদেশ ব্যাংক। সমন্বয়কদের বলা হয়েছে, যেন তারা আগের চেয়ে নিবিড়ভাবে প্রতিটি ঋণ ও তারল্য ব্যবস্থাপনার তত্ত্বাবধান করেন।,অন্যদিকে অর্থ মন্ত্রণালয়ের পক্ষ থেকে রাষ্ট্রায়ত্ত ব্যাংকের মহাব্যবস্থাপক পদে পদোন্নতি এবং অন্য ব্যাংকে বদলির বিষয়ে নতুন সিদ্ধান্ত এসেছে। তাতে মহাব্যবস্থাপক পদে পদোন্নতি এবং বদলির ক্ষমতা অর্থ মন্ত্রণালয় নিজের হাতে নিয়েছে, যা নিয়ে পক্ষে-বিপক্ষে বিতর্ক চলছে।,রাষ্ট্রায়ত্ত ব্যাংকের ব্যবস্তাপনা পরিচালক পদটি চুক্তিভিত্তিক হওয়ায় কেবল সরকার এ পদে নিয়োগ দিয়ে এসেছে এতদিন। এখন মহাব্যবস্থাপক পদেও বদলি ও পদোন্নতি দেওয়ার ক্ষমতা অর্থ মন্ত্রণালয়ের হাতে থাকছে।,Copyright © 2022, bdnews24",bn,2023-01-10 15:44:00+06:00
Bdnews24,পিএসজি দলে ফিরলেন মেসি,sport,https://bangla.bdnews24.com/sport/kqyf851n0v,"ঘরের মাঠে বাংলাদেশ সময় বুধবার রাত ২টায় অঁজির মুখোমুখি হবে ফরাসি চ্যাম্পিয়নরা। আগের দিন ম্যাচটির জন্য পিএসজির দেওয়া ২০ সদস্যের দলে আছেন মেসি। ,গত ডিসেম্বরে ফ্রান্সকে টাইব্রেকারে হারিয়ে ৩৬ বছর পর আর্জেন্টিনার বিশ্বকাপ জয়ে দুর্দান্ত পারফরম্যান্সে সামনে থেকে নেতৃত্ব দেন মেসি। জিতে নেন প্রতিযোগিতার সেরা খেলোয়াড়ের পুরস্কারও।,তারপর থেকে ছুটিতে ছিলেন ৩৫ বছর বয়সী ফরোয়ার্ড। গত বুধবার ক্লাবে ফিরে যোগ দেন অনুশীলনে। ফরাসি কাপে গত শুক্রবার তৃতীয় বিভাগের দল শাতোহুর বিপক্ষে তাকে বিশ্রামে রাখেন কোচ ক্রিস্তফ গালতিয়ে।,ছুটিতে থাকায় অঁজির বিপক্ষে ম্যাচের দলে নেই কিলিয়ান এমবাপে ও আশরাফ হাকিমি। তবে নিষেধাজ্ঞা কাটিয়ে ফিরেছেন নেইমার।,লিগ ওয়ানে নিজেদের সবশেষ ম্যাচে লঁসের কাছে ৩-১ গোলে হারে পিএসজি। ১৭ ম্যাচে ৪৪ পয়েন্ট নিয়ে শীর্ষে আছে গালতিতের দল। ৪ পয়েন্ট কম নিয়ে দুইয়ে লঁস।,Copyright © 2022, bdnews24",bn,2023-01-10 15:49:00+06:00
Bdnews24,জাপানি কুমন শিখন: ব্র্যাকের সঙ্গে একমাত্রা সোসাইটির চুক্তি,business,https://bangla.bdnews24.com/business/fhy757dasr,"একমাত্রা-ডাচবাংলা ব্যাংক একাডেমিতে জাপানি কুমন শিখন পদ্ধতি পরিচালনা করতে ব্র্যাকের সঙ্গে চুক্তি হয়েছে। ,মঙ্গলবার ব্র্যাক কুমন লিমিটেড এবং একমাত্রা সোসাইটির মধ্যে এ চুক্তি হয় বলে এক সংবাদ বিজ্ঞপ্তিতে জানিয়েছে ব্র্যাক।,সেখানে বলা হয়, সুবিধাবঞ্চিত শিশুদের মধ্যে ‘জাপানি শিখন পদ্ধতি কুমন’ পৌঁছে দিতে এই উদ্যোগ নেওয়া হয়েছে। একমাত্রা-ডাচবাংলা ব্যাংক একাডেমিতে এখন ৫৬ জন শিশু কুমন চর্চা করছে।এ পদ্ধতিতে ভাষা ও গণিত শিক্ষা সহজে আয়ত্ব করা যায়।,২০১৭ সালের সেপ্টেম্বরে ঢাকার ধানমণ্ডিতে প্রথম কুমন সেন্টার স্থাপন করা হয়; এখন আটটি সেন্টার পরিচালনা করছে ব্র্যাক কুমন লিমিটেড।,কুমন লিমিটেডের ব্যবস্থাপনা পরিচালক লেডি সৈয়দা সারওয়াত আবেদ ও একমাত্রা সোসাইটির নির্বাহী পরিচালক শুভাশীষ রায় চুক্তিতে সই করেন।,অনুষ্ঠানে জাইকা বাংলাদেশের প্রধান প্রতিনিধি তোমোহিদে ইচিগুচি, জেট্রো বাংলাদেশের প্রতিনিধি ইউজি আন্দো, একমাত্রা এন্টারপ্রেনার্স লিমিটেডের ব্যবস্থাপনা পরিচালক হিরোকি ওয়াতানাবে, ব্র্যাক কুমন লিমিটেডের প্রধান নেহাল বিন হাসান উপস্থিত ছিলেন।,Copyright © 2022, bdnews24",bn,2023-01-10 15:54:00+06:00
Bdnews24,‘নাসেক নাসেক’ এর অনিমেষ এবার সিনেমার গানে,glitz,https://bangla.bdnews24.com/glitz/songit/jcs3xfap1q,"কোক স্টুডিও বাংলার প্রথম সিজনে ‘নাসেক নাসেক’ শিরোনামের গান দিয়ে দেশব্যাপী জনপ্রিয়তা পাওয়া অনিমেষ রায় গাইলেন সিনেমার গান। ,সোহেল রানা বয়াতির ‘নয়া মানুষ’ সিনেমায় ‘সোনার মন’ নামের একটি গানে কণ্ঠ দিয়েছেন এই শিল্পী। সিনেমাটির কাজ এখনও চলছে।,বয়াতি জানান, গীতিকবি সুজন হাজংয়ের কথায় গানটির সুর ও সংগীত পরিচালনা করেছেন জাতীয় চলচ্চিত্র পুরস্কারপ্রাপ্ত সংগীত পরিচালক ইমন চৌধুরী। ,আ মা ম হাসানুজ্জামানের ‘বেদনার বালুচর’ গল্প অবলম্বনে সিনেমাটির চিত্রনাট্য করেছেন মাসুম রেজা। চলচ্চিত্রটিতে অভিনয় করেছেন রওনক হাসান, আশীষ খন্দকার, মৌসুমী হামিদ, বদরুদ্দোজা, সরণ সাহা, নিলুফার ওয়াহিদসহ আরও কয়জন।,অনিমেষ রায়ের গান প্রসঙ্গে নির্মাতা সোহেল রানা বয়াতি গ্লিটজকে বলেন, “সিনেমার খুব গুরুত্বপূর্ণ একটি গান ‘সোনার মন’। দ্বৈত গানটিতে অনিমেষ ছাড়াও কণ্ঠ দিয়েছেন একজন নারী শিল্পী। টেকনিক্যাল কারণে আপাতত নারী শিল্পীর নাম জানাতে পারছি না। দর্শকের পছন্দ করার মতো একটি গান হয়েছে ‘সোনার মন’।” ,তিনি বলেন, “বছর তিনেক আগে আমি হাজং সম্প্রদায় নিয়ে একটি ডকুমেন্টরি বানিয়েছিলাম। তখন থেকেই অনিমেষের সঙ্গে পরিচয়। সেই থেকে গানটি নিয়ে আমরা পরিকল্পনা করছি। অনিমেষের গায়কি গানটিতে নতুন মাত্রা যোগ করেছে।” ,গানটি নিয়ে পরিচালকের পাঠানো এক সংবাদ বিজ্ঞপ্তিতে অনিমেষ রায় বলেন, “আমি ভাগ্যবান যে জীবনে প্রথম চলচ্চিত্রের গানে কণ্ঠ দিয়েছি শ্রদ্ধেয় ইমন ভাইয়ের সংগীত পরিচালনায়। আসলে এই অনুভূতি ভাষায় প্রকাশ করা সম্ভব নয়! গীতিকবি সুজন দাদা ও পরিচালক বয়াতি ভাইয়ের প্রতি আমি কৃতজ্ঞ।”,ইমন চৌধুরী বলেন, “আমাদের দেশীয় চলচ্চিত্রের প্রতি আমার অন্য রকম ভালোবাসা কাজ করে। ‘নয়া মানুষ’ চলচ্চিত্রটি দেশের প্রান্তিক জনগোষ্ঠীর ওপর নির্মিত হচ্ছে। চরাঞ্চলের মানুষের জীবনের সঙ্গে যে সুর জড়িয়ে আছে, সেই আবহ ধরেই গানটির আয়োজন করেছি।”,গীতিকবি সুজন হাজং বলেন, “নয়া মানুষ সিনেমাটির গল্প চর অঞ্চলের মানুষের বেঁচে থাকার সংগ্রামকে ঘিরে। এ রকম একটি জীবনঘনিষ্ঠ সিনেমায় গান লিখতে পেরে আমি উচ্ছ্বসিত।”,নয়া মানুষ সিনেমার কাজ শেষ পর্যায়ে জানিয়ে সোহেল রানা বয়াতি বলেন, “গত বছরের অক্টোবরে চলচ্চিত্রের ৭০ ভাগ কাজ শেষ করেছি। ইচ্ছা ছিল পুরোটা একবারে শেষ করার, কিন্তু সুপার সাইক্লোন সিত্রাংয়ের তাণ্ডবে ৩০ ভাগ কাজ আটকে যায়।”,“খুব শিগগির আমরা বাকি চিত্রধারণের কাজ শুরু করব। বর্তমানে পোস্ট প্রোডাকশনের কাজ এগিয়ে রাখছি, কারণ এ বছরই আমরা চলচ্চিত্রটি মুক্তি দিতে চাই।”,সিনেমার ধরন নিয়ে বয়াতি বলেন, “নদীর যেমন এক কূল ভেঙে অন্য কূল গড়ে, তেমনি ভাসতে ভাসতে মানুষও এক চর থেকে আরেক চরে চলে যায়। নতুন মানুষ চরে এলে কী রকম সংকট বা সমস্যার সৃষ্টি হয়, সেটা নিয়েই গল্প। এর মধ্যেই প্রেম, প্রকৃতি, ভালোবাসা ও জীবনের নানা ঘাত–প্রতিঘাত দেখানো হয়েছে।”,Copyright © 2022, bdnews24",bn,2023-01-10 15:34:00+06:00
Bdnews24,বিপ্লবী বিনোদ বিহারীর নামে চট্টগ্রামে সড়ক ও ভাস্কর্য নির্মাণের দাবি,ctg,https://bangla.bdnews24.com/ctg/381285deuv,"ব্রিটিশবিরোধী আন্দোলনে মাস্টারদা সূর্য সেনের সহযোদ্ধা বিনোদ বিহারীর নামে চট্টগ্রামে একটি সড়কের নামকরণ এবং তার ভাস্কর্য নির্মাণের দাবি জানিয়েছে চিটাগাং অ্যাসোসিয়েশনের নেতারা।,মঙ্গলবার এই বিপ্লবীর ১১২তম জন্মদিনে তার প্রতিকৃতিতে শ্রদ্ধা নিবেদন করে এই দাবি জানান তারা।,নগরীর মোমিন রোডে তার আগের বাসভবনে প্রয়াত এ বিপ্লবীকে শ্রদ্ধা জানান অ্যাসোসিয়েশনের নেতারা। অধ্যাপক রীতা দত্তের নেতৃত্বে সারদা সংঘের উদ্যোগেও শ্রদ্ধা জানানো হয়।,শ্রদ্ধা নিবেদনকালে ঘাতক দালাল নির্মূল কমিটি চট্টগ্রামের সহ-সভাপতি দীপংকর চৌধুরী কাজল, দি চিটাগাং এসোসিয়েশনের সহ-সাধারণ সম্পাদক সাংবাদিক সমরেশ বৈদ্য, কোষাধ্যক্ষ বিবেকানন্দ আচার্য, সুভাষ চৌধুরী, অশোক বিজয় দে প্রমুখ উপস্থিত ছিলেন।,চট্টগ্রাম জেলার বোয়ালখালী উপজেলায় ১৯১১ সালের ১০ জানুয়ারি জন্মগ্রহণ করেন বিনোদ বিহারী চৌধুরী।,১৯৩০ সালে চট্টগ্রাম যুব বিদ্রোহের সময়কালে ১৮ এপ্রিল চট্টগ্রামের দামপাড়া পুলিশ লাইনের অস্ত্রাগার লুট করে ব্রিটিশদের ভিত কাঁপিয়ে দিয়েছিলেন সূর্যসেন ও তার সহযোগীরা। কয়েকদিনের সেই আন্দোলনের একজন যোদ্ধা ছিলেন বিনোদ বিহারী।,১৯৩৪ সালের ১২ জানুয়ারি মাস্টারদাকে ফাঁসিতে ঝুলিয়ে ব্রিটিশ সরকার আন্দোলন সাময়িক দমন করলেও পরে তা ভারতবর্ষের স্বাধীনতা আন্দোলনে ব্যাপক ভূমিকা রাখে।,চট্টগ্রাম যুব বিদ্রোহ পরবর্তীতে বাংলার স্বাধিকার আন্দোলন ও স্বাধীন বাংলাদেশে অধিকার আদায়ের সংগ্রামে অগ্রবর্তী ভ্যানগার্ড হিসেবে কাজ করেছেন বিনোদ বিহারী।,১৯৩৯ সালে বিনোদ চৌধুরী ভারতীয় জাতীয় কংগ্রেসের সঙ্গে যুক্ত হয়ে দলের চট্টগ্রাম জেলা কমিটির সহ-সম্পাদক নির্বাচিত হন। ১৯৪০ থেকে ১৯৪৬ পর্যন্ত বঙ্গীয় প্রাদেশিক কংগ্রেসের নির্বাহী কমিটির সদস্য এবং ১৯৪৬ এ চট্টগ্রাম জেলার সাধারণ সম্পাদক নির্বাচিত হন।,৪৭ এ দেশভাগের পর তিনি তৎকালীন পূর্ব পাকিস্তান প্রাদেশিক পরিষদের সদস্য (এমএলএ) নির্বাচিত হন। ১৯৫৪ সাল পর্যন্ত তিনি এ দায়িত্ব পালন করেন। ব্রিটিশ, পাকিস্তান আমল মিলিয়ে তিনি সাত বছর বিভিন্ন মেয়াদে জেল খেটেছেন।,দেশ ভাগ ও একাত্তরের স্বাধীনতা পর নানা সাম্প্রদায়িক দাঙ্গাসহ নানা কারণে ধর্মীয় সংখ্যালঘু সম্প্রদায়ের অনেকেই দেশ ছাড়লেও বিনোদ চৌধুরীকে টলাতে পারেনি কোনো কিছুই।,নানা প্রতিকূল অবস্থার মধ্য দিয়েও তিনি টিকে ছিলেন এই স্বদেশের প্রতি মমত্ববোধ, প্রগাঢ়  ভালোবাসা এবং দেশের প্রতি নিবেদিত প্রতিশ্রুতির কারণে।,১৯৬৮ সালে তার দুই ছেলে অন্যান্য সদস্যদের সঙ্গে কলকাতায় গিয়ে স্থায়ী হলেও তিনি দেশের মায়া ছাড়তে পারেননি বলে স্ত্রীকে নিয়ে থেকে গিয়েছিলেন বন্দর নগরীর মোমিন রোডের বাসাতে।,২০০০ সালে স্বাধীনতা পদকের মতো সর্বোচ্চ রাষ্ট্রীয় সম্মান প্রাপ্তি ছাড়াও তিনি অর্জন করেছেন জনকণ্ঠ গুণিজন সম্মাননা ১৯৯৯, ভোরের কাগজ সম্মাননা ১৯৯৮, শহীদ নতুন চন্দ্র স্মৃতি পদক।,২০১৩ সালের ১০ এপ্রিল তিনি মৃত্যুবরণ করেন অগ্নিযুগের এই বিপ্লবী।,Copyright © 2022, bdnews24",bn,2023-01-10 16:02:00+06:00
Bdnews24,যে কারণে কোচ হয়েছিলেন স্কালোনি,sport,https://bangla.bdnews24.com/sport/nwwxh4e064," ,২০০৬ বিশ্বকাপের আর্জেন্টিনা দলে অভিজ্ঞ হাভিয়ের জানেত্তির বদলে হোসে পেকারমান বেছে নিয়েছিলেন স্কালোনিকে। সেসময় এ নিয়ে কথা হয়েছিল ঢের। ওই বিশ্বকাপে অবশ্য মাত্র একটি ম্যাচ বদলি খেলেছিলেন তিনি এবং মেক্সিকোর বিপক্ষে খেলা ম্যাচটিই ছিল তার আকাশি নীল-সাদা জার্সিতে শেষ। ,এরপর কোচ হলেন স্কালোনি। হোর্হে সাম্পাওলির সহকারী হিসেবে আর্জেন্টিনার দলে কাজও করলেন। ২০১৮ বিশ্বকাপের ব্যর্থতায় সাম্পাওলির বিদায়ের পর তিনি পেলেন আর্জেন্টিনার অন্তর্বর্তীকালীন দায়িত্ব। দুই ম্যাচের জন্য। পরীক্ষায় উতরে গিয়ে পরে পেলেন পুরো দায়িত্ব। ‘অখ্যাত’ স্কালোনিকে শুরু থেকে শুনতে হয়েছে অনেক কথা। হজম করতে হয়েছে কটুক্তি। ,সেই স্কালোনির হাত ধরেই এবার কাতার বিশ্বকাপে বাজিমাত করেছে আর্জেন্টিনা। ২০২১ সালে কোপা আমেরিকা জিতে লাতিন আমেরিকার ফুটবলের শ্রেষ্ঠত্বের সিংহাসনে  ফেরার পর কাতারে জিতে নিয়েছে বিশ্ব জয়ের মুকুট। এখন স্কালোনি ভাসছেন প্রশংসার বন্যায়। ,রেডিও কালভিয়ার সঙ্গে আলাপচারিতায় কোচ হওয়ার পেছনের গল্পটা শোনালেন স্কালোনি। খেলোয়াড়ি জীবনে আহামরি ছিলেন না বলে ফুটবলের সঙ্গে থাকার দুর্নিবার আকাঙ্ক্ষা থেকে কোচিংয়ের পথে আসা বলেও জানালেন তিনি। ,“যখন সিদ্ধান্ত নিলাম কোচ হব, ২০১১ সালে যখন কোচিং কোর্স করলাম, জানতাম এটা আমার ভালো লাগবে এবং এটাই আমার চাকরি হবে। যখন আপনি নিয়মিত খেলতে পারবেন না, তখন আপনি প্রথমেই চাইবেন ফুটবলের সঙ্গে থাকতে, আমিও তাই চেয়েছিলাম এবং সেটা করতে কোচ হওয়ার চেয়ে ভালো পথ আর কোনটি।” ,স্কালোনিকে ২০২৬ বিশ্বকাপ পর্যন্ত দায়িত্বে রাখার সিদ্ধান্ত নিয়েছে আর্জেন্টিনা ফুটবল অ্যাসোসিয়েশন। চুক্তি নিয়ে দুই পক্ষের আলোচনাও চলছে। এদিকে ক্লাব ক্যারিয়ারে দেপোর্তিভো লা করুনা ও মায়োর্কাতে লম্বা সময় কাটিয়েছিলেন স্কালোনি, তারাও তাকে কোচ হিসেবে চাইছে। ,স্কালোনিও জানেন দেপোর্তিভো ও মায়োর্কার দরজা তার জন্য সবসময় খোলা। কিন্তু সেই দরজায় এখনই ঢু দেওয়ার ইচ্ছা যে নেই, তাও পরিষ্কার করে দিয়েছেন তিনি। ,“আজ আমি যেখানে আছি, তাতে আমি খুশি।” ,“সবাই ইতোমধ্যে জানে, আমার জন্য দরজা খোলা রেখেছে দেপোর্তিভো, সেখানে আমি খেলোয়াড় এবং মানুষ হিসেবে বেড়ে উঠেছিলাম এবং সেরা বছরগুলো কাটিয়েছিলাম। মায়োর্কাতে আমি থাকি, আমার পরিবার থাকে। সেখানে আমরা অন্য যেকোনো জায়গার চেয়ে ভিন্ন পরিবেশে থাকি, খুবই শান্ত পরিবেশ সেখানে। যে দুটি জায়গায় আমি আসলেই সচ্ছন্দবোধ করি, সেখানে কোনো একদিন কেন নয় (কোচের কাজ করা)।”,Copyright © 2022, bdnews24",bn,2023-01-10 16:23:00+06:00
Bdnews24,কোহলির সেঞ্চুরিতে ভারতের জয়,cricket,https://bangla.bdnews24.com/cricket/jal126pko1,"তিন ম্যাচ ওয়ানডে সিরিজের প্রথমটিতে ভারতের জয় ৬৭ রানে। গুয়াহাটিতে মঙ্গলবার তারা ৩৭৩ রানের পুঁজি গড়ে ৩০৬ রানে আটকে দেয় লঙ্কানদের।,দুই দফা জীবন পেয়ে এই সংস্করণে টানা দ্বিতীয় সেঞ্চুরিতে ৮৭ বলে ১১৩ রানের ইনিংস খেলে ম্যাচের সেরা কোহলি। রোহিত ৬৭ বলে ৮৩ ও শুবমান গিল ৬০ বলে করেন ৭০ রান।,জবাবে শ্রীলঙ্কা সেভাবে জয়ের আশা জাগাতে পারেননি কখনও। ম্যাচের ফল নিয়ে সংশয় কেটে যায় অনেক আগেই। শানাকা সেঞ্চুরি করতে পারেন কি-না, সেটিই ছিল দেখার। নবম উইকেটে কাসুন রাজিথার সঙ্গে অবিচ্ছিন্ন ১০০ রানের জুটির পথে শেষ ওভারের পঞ্চম বলে মোহাম্মদ শামিকে চার মেরে তিন অঙ্ক স্পর্শ করেন লঙ্কান অধিনায়ক। ,৮৮ বলে ১২ চার ও ৩ ছক্কায় তিনি করেন অপরাজিত ১০৮ রান। পঞ্চাশ ছাড়াতে পারেন আর কেবল একজন। ৮০ বলে ৭২ রানের ইনিংস খেলেন ওপেনার পাথুম নিসানকা।,রোহিত, কোহলি, লোকেশ রাহুল, শামি, শ্রেয়াস আইয়ারদের ছাড়া শ্রীলঙ্কার বিপক্ষে টি-টোয়েন্টি সিরিজ ২-১ ব্যবধানে জিতে নেয় ভারত। তারা সবাই ফেরেন ৫০ ওভারের সিরিজে।,ভারত ব্যাটিংয়ে নামে টস হেরে। সবশেষ ওয়ানডের সিরিজের শেষ ম্যাচে ডাবল সেঞ্চুরি করেও এই ম্যাচে একাদশে জায়গা ধরে রাখতে পারেননি ইশান কিষান। রোহিত ও গিলের ব্যাটে উড়ন্ত সূচনা পায় দল। প্রথম ১০ ওভারে আসে ৭৫ রান।,ভানিন্দু হাসারাঙ্গাকে চার মেরে রোহিত ফিফটি পূর্ণ করেন ৪১ বলে। পঞ্চাশ ছুঁতে গিলের লাগে ৫১ বল।,গিলের বিদায়ে ২০তম ওভারে ভাঙে ১৪৩ রানের শুরুর জুটি। তরুণ ওপেনারের ৭০ রানের ইনিংস গয়া ১১ চারে। কোহলি ক্রিজে আসেন এরপরই।,সেঞ্চুরির সম্ভাবনা জাগিয়ে খানিক পর রোহিত বোল্ড হন দিলশান মাদুশাঙ্কার বলে। ৯ চার ও ৩  ছক্কায় সাজানো ভারত অধিনায়কের ৬৭ বলে ৮৩ রানের ইনিংস।,শ্রেয়াস দারুণ শুরু করলেও ইনিংস টেনে নিতে পারেননি (২৪ বলে ২৮)। কোহলি এরপর ৭০ বলে ৯০ রানের জুটিতে দলকে এগিয়ে নেন রাহুলকে সঙ্গী করে।,ধনাঞ্জয়া ডি সিলভাকে ছক্কা মেরে কোহলি ফিফটি স্পর্শ করেন ৪৭ বলে। ৫২ রানে তার ক্যাচ হাতছাড়া করেন কিপার কুসল মেন্ডিস। এরপর ৮১ রানে সহজ ক্যাচ ফেলেন দাসুন শানাকা। মাঝে রাহুল বিদায় নেন ২৯ বলে ৪টি চার ও একটি ছক্কায় ৩৯ রান করে। ,শেষের দাবি মেটাতে পারেননি হার্দিক পান্ডিয়া। কোহলি ৪৫তম ওয়ানডে সেঞ্চুরি পূর্ণ করেন ৮০ বলে। এই সংস্করণে ঘরের মাঠে সবচেয়ে বেশি সেঞ্চুরির রেকর্ডে শচিন টেন্ডুলকারের পাশে বসলেন তিনি, দুজনেরই ২০টি করে।,শেষের আগের ওভারে শেষ হয় কোহলি ১২ চার ও এক ছক্কায় গড়া ১১৩ রানের ইনিংস। গত মাসে বাংলাদেশের বিপক্ষেও ১১৩ রানই করেছিলেন তিনি।,বিশাল রান তাড়ায় শুরুতেই জোড়া ধাক্কা খায় শ্রীলঙ্কা। নিজের পরপর দুই ওভারে আভিশকা ফার্নান্দো ও মেন্ডিসকে ফিরিয়ে দেন মোহাম্মদ সিরাজ।  ,বেশিক্ষণ টিকতে পারেননি চারিথ আসালাঙ্কাও। ৬৩ রানে ৩ উইকেট হারানোর পর নিসানকা ও ধনাঞ্জয়ার জুটিতে কিছুটা আশার সঞ্চার হয় শ্রীলঙ্কা শিবিরে। কিন্তু ৪০ বলে ৪৭ রান করে ধনাঞ্জয়ার বিদায়ে ৭২ রানের জুটি ভাঙার পর আবার শুরু হয় নিয়মিত উইকেট পতন।  ,নিসানকার ১১ চারে ৭২ রানের ইনিংস থামান উমরান মালিক। ভানিন্দু হাসারাঙ্গা ও দুনিথ  ভেল্লালাগে ফেরেন দ্রুতই। চামিকা করুনারত্নে ৩৮তম ওভারে অষ্টম হিসেবে আউট হন যখন, শ্রীলঙ্কা অলআউট হওয়ার শঙ্কায়। শানাকার রান তখন কেবল ২০।,সেখান থেকেই রাজিথার সঙ্গে তার ওই জুটি। অধিনায়কের ব্যাটে বাউন্ডারি আসতে থাকে প্রায় প্রতি ওভারে। সেঞ্চুরির জন্য শেষ দুই ওভারে তার দরকার ছিল ১২, শেষ ওভারে ৫।,শামির প্রথম বলে ডাবল নিয়ে শতকের পথে এগিয়ে যান শানাকা। দ্বিতীয় বল ‘ডট’ খেলে পরের বলে নেন সিঙ্গেল। এরপর বল ছাড়ার আগে নন স্ট্রাইক প্রান্তের স্টাম্প ভেঙে রান আউটের আবেদন করেন শামি, শানাকা ছিলেন দাগের বাইরে। তবে শামির সঙ্গে আলোচনা করে আবেদন প্রত্যাহার করে নেন অধিনায়ক রোহিত।   ,পরের বলে শানাকাকে রান আউটের সুযোগ হারান রোহিত। এরপরই কাভার দিয়ে চার মেরে দ্বিতীয় ওয়ানডে সেঞ্চুরি তুলে নেন লঙ্কান অধিনায়ক, শেষ বলে মারেন ছক্কা। নবম উইকেটে ১০০ রানের জুটিতে তার অবদানই ৮৮!,৫৭ রানে ৩ উইকেট নিয়ে ভারতের সফলতম বোলার তরুণ পেসার উমরান। ,আগামী বৃহস্পতিবার কলকাতার ইডেন গার্ডেন্সে হবে দ্বিতীয় ওয়ানডে।,: ৫০ ওভারে ৩৭৩/৭ (রোহিত ৮৩, গিল ৭০, কোহলি ১১৩, শ্রেয়াস ২৮, রাহুল ৩৯, পান্ডিয়া ১৪, আকসার ৯, শামি ৪*, সিরাজ ৭*; রাজিথা ১০-০-৮৮-৩, মাদুশাঙ্কা ৬-০-৪৩-১, হাসারাঙ্গা ১০-০-৬৭-০, করুনারত্নে ৮-০-৫৪-১, ভেল্লালাগে ৮-০-৬৫-০, শানাকা ৩-০-২২-১, ধনাঞ্জয়া ৫-০-৩৩-১),: ৫০ ওভারে ৩০৬/৮ (নিসানকা ৭২, আভিশকা ৫, মেন্ডিস ০, আসালাঙ্কা ২৩, ধনাঞ্জয়া ৪৭, শানাকা ১০৮*, হাসারাঙ্গা ১৬, ভেল্লালাগে ০, করুনারত্নে ১৪, রাজিথা ৯*; শামি ৯-০-৬৭-১, সিরাজ ৭-১-৩০-২, পান্ডিয়া ৬-০-৩৩-১, উমরান ৮-০-৫৭-৩, চেহেল ১০-০-৫৮-১, আকসার ১০-০-৫৮-০)   ,: ভারত রানে ৬৭ জয়ী,: তিন ম্যাচের সিরিজের প্রথমটির পর ১-০তে এগিয়ে ভারত, বিরাট কোহলি,Copyright © 2022, bdnews24",bn,2023-01-10 16:20:00+06:00
Bdnews24,রোহিঙ্গা প্রত্যাবাসনে কাজ করার আহ্বান এপিএ-এর,bangladesh,https://bangla.bdnews24.com/bangladesh/mflhnoy27z,"মিয়ানমার থেকে পালিয়ে আসা রোহিঙ্গাদের আশ্রয় দেওয়ায় বাংলাদেশকে সাধুবাদ জানানোর পাশাপাশি এই শরণার্থীদের প্রত্যাবাসনের ক্ষেত্রে ভূমিকা রাখতে এশিয়ার দেশগুলোর প্রতি আহ্বান জানিয়েছে এশিয়ান পার্লামেন্টারি অ্যাসেম্বলি-এপিএ। ,মঙ্গলবার তুরস্কের আনতালিয়ায় এপিএ-এর ত্রয়োদশ প্লেনারি অধিবেশনের ঘোষণায় এ আহ্বান জানানো হয়। ,ঘোষণাপত্রে বলা হয়, “১৫ লাখ রোহিঙ্গা জনগোষ্ঠীকে আশ্রয় দিতে বাংলাদেশ সরকারের উদ্যোগকে আমরা সাধুবাদ জানাই এবং এই শরণার্থীদের নির্বিঘ্ন, সম্মানজনক ও নিরাপদ প্রত্যাবাসন নিশ্চিতে এপিএ সদস্য রাষ্ট্রগুলোকে কাজ করার আহ্বান জানাচ্ছি।” ,২০১৭ সালের ২৫ অগাস্ট মিয়ানমারের রাখাইনে সেনা অভিযান শুরুর পর কয়েক মাসে সাত লাখের বেশি রোহিঙ্গা কক্সবাজারে এসে আশ্রয় নেয়। আগে থেকে বাংলাদেশে ছিল আরও কয়েক লাখ রোহিঙ্গা। বর্তমানে ১২ লাখের বেশি রোহিঙ্গা কক্সবাজার, টেকনাফের ক্যাম্পগুলোতে বসবাস করছেন। ,মানবিক কারণে এতদিন ধরে এই রোহিঙ্গাদের আশ্রয় দিয়ে এলেও বাংলাদেশ শুরু থেকেই এই নিপীড়িত জনগোষ্ঠীকে নিরাপদে, টেকসই ও মর্যাদার সঙ্গে তাদের মাতৃভূমি মিয়ানমারে ফেরত নেওয়ার জন্য জোরালো দাবি জানিয়ে আসছে আন্তর্জাতিক সম্প্রদায়ের কাছে। ,আন্তর্জাতিক চাপের মুখে ২০১৭ সালের শেষ দিকে রোহিঙ্গাদের ফিরিয়ে নিতে রাজি হয় মিয়ানমারের তৎকালীন সরকার। ওই বছর সেপ্টেম্বরে তারা বাংলাদেশের সঙ্গে দ্বিপক্ষীয় চুক্তিও করে। ,এরপর ২০১৯ সালে দুই দফা প্রত্যাবাসনের উদ্যোগ নেওয়া হলেও রাখাইন রাজ্যের নিরাপত্তা পরিবেশ নিয়ে শঙ্কার কথা তুলে ধরে ফিরতে রাজি হননি রোহিঙ্গারা। ,এর মধ্যে ২০২১ সালের ১ ফেব্রুয়ারি সেনাবাহিনী সু চির নির্বাচিত সরকারকে উৎখাত করে তার দলের অধিকাংশ নেতাকে গ্রেপ্তার করলে মিয়ানমারের সঙ্কট ঘনীভূত হয়। এর পর থেকে গণতন্ত্রপন্থি বিভিন্ন জাতিগোষ্ঠীর আন্দোলন এবং সরকারি বাহিনীর সঙ্গে সংঘাতে হাজারো মানুষের প্রাণ গেছে সেখানে। ,গণতান্ত্রিক সরকারকে উৎখাত করার পর মিয়ানমারে সেনাবাহিনী পরিচালিত ‘নিবর্তনমূলক’ কর্মকাণ্ড বন্ধেরও আহ্বান জানানো হয়েছে এপিএ। ,ঘোষণাপত্রে এপিএ বলছে, “কেবল রোহিঙ্গা মুসলমানদের ওপর নয়, মিয়ানমারে সব ধরনের মানবাধিকার লঙ্ঘন ও নির্যাতনের বিষয়ে আমরা গভীর উদ্বেগ প্রকাশ করছি এবং মিয়ানমারে সব ধরনের আন্তর্জাতিক আইন লঙ্ঘনের দ্রুত অবসান চাইছি। ,“নির্যাতিতদের জন্য সুবিচার ও জবাবদিহিতা নিশ্চিত এবং মানবাধিকার ও আন্তর্জাতিক আইনের লঙ্ঘন ও নির্যাতনের ঘটনায় সব ধরনের বিচারহীনতার বন্ধ করতে মিয়ানমার সরকারের প্রতি আহ্বান জানাচ্ছি।” ,বাংলাদেশের তরিকত ফেডারেশনের চেয়ারম্যান সৈয়দ নজিবুল বশর মাইজভাণ্ডারীর নেতৃত্বে ছয় সদস্যের একটি প্রতিনিধি দল রোববার থেকে মঙ্গলবার তুরস্কের আনতালিয়া শহরে এপিএ-র নির্বাহী পরিষদ ও ত্রয়োদশ প্লেনারি অধিবেশনে অংশ নেয়। ,সংসদ সদস্য মনোয়ার হোসেন চৌধুরী, মোস্তাফিজুর রহমান চৌধুরী, বেগম সুলতানা নাদিরা, বেগম মনিরা সুলতানা এবং সংসদ সচিবালয়ের সিনিয়র সহকারী সচিব আমিনুল ইসলাম ছিলেন এই প্রতিনিধি দলে।,Copyright © 2022, bdnews24",bn,2023-01-10 16:10:00+06:00
Bdnews24,"দ্বিতীয় মেয়াদে ক্র্যাবের সভাপতি তমাল, নতুন সম্পাদক মামুন",bangladesh,https://bangla.bdnews24.com/bangladesh/5uvlvgws3n,"দ্বিতীয় মেয়াদে বাংলাদেশ ক্রাইম রিপোর্টার্স অ্যাসোসিয়েশনের (ক্র্যাব) সভাপতি হয়েছেন মির্জা মেহেদী তমাল; সাধারণ সম্পাদক হিসেবে এবার তার সঙ্গী মামুনুর রশিদ।,মঙ্গলবার ঢাকার সেগুনবাগিচায় সংগঠনের কার্যালয়ে কার্যনির্বাহী কমিটি- ২০২৩ গঠন উপলক্ষে সকাল ১০টা থেকে বিকাল সাড়ে ৪টা পর্যন্ত ভোটগ্রহণ অনুষ্ঠিত হয়। পরে নির্বাচন পরিচালনা কমিটির চেয়ারম্যান ইনডিপেনডেন্ট টেলিভিশনের স্পেশাল করেসপন্ডেন্ট পারভেজ খান ফলাফল ঘোষণা করেন।,তিন সদস্যের নির্বাচন পরিচালনা কমিটিতে দৈনিক জবাবদিহির নির্বাহী সম্পাদক তৌহিদুর রহমান এবং বৈশাখী টেলিভিশনের সিএনই সাইফুল ইসলাম ছিলেন। ক্র্যাবের সিনিয়র সদস্য আহমদ আতিক ছিলেন সদস্য সচিব।,এদিকে সভাপতি পদে তমাল ১৫২ ভোট পেয়ে পুননির্বাচিত হন; একই পদে তার নিকটতম প্রতিদ্বন্দ্বী আবুল খায়ের পান ১১৪ ভোট।,সহসভাপতি পদে মাসুম মিজান ১৬১ ভোট পেয়ে নির্বাচিত হন; শাহীন অব্দুল বারী ১০৩ ভোট পেয়ে আছেন দ্বিতীয় স্থানে।,সাধারণ সম্পাদক পদে দুজন প্রার্থীর মধ্যে মামুনুর রশিদ ১৫৭ ভোট ও সিরাজুল ইসলাম ১১০ ভোট পান।,এছাড়া ১৩৩ ভোট পেয়ে যুগ্ম সম্পাদক হন রুদ্র মিজান। আরেক প্রার্থী নিয়াজ আহমেদ লাবু ১৩১ ভোট পেয়েছেন।,অর্থ সম্পাদক পদে ১৪০ ভোট পেয়ে নির্বাচিত হয়েছেন মো. এমদাদুল হক খান; অপর প্রার্থী হরলাল রায় সাগর পেয়েছেন ১২৩ ভোট।,সাংগঠনিক সম্পাদক পদে বকুল আহমেদ ২১৯ ভোট পেয়ে নির্বাচিত হয়েছেন। অপর প্রার্থী খন্দকার হানিফ রাজা পেয়েছেন ৪৬ ভোট।,বিনা প্রতিদ্বন্দ্বিতায় দপ্তর সম্পাদক পদটি পেয়েছেন বিডিনিউজ টোয়েন্টিফোর ডটকমের জ্যেষ্ঠ প্রতিবেদক কামাল হোসেন তালুকদার; প্রশিক্ষণ ও তথ্য প্রযুক্তি সম্পাদক পদে ইসমাঈল হুসাইন ইমুও বিনা প্রতিদ্বন্দ্বিতায় নির্বাচিত হন।,প্রচার ও প্রকাশনা সম্পাদক পদে এস এম ফয়েজ ১৪৮ ভোট পেয়ে নির্বাচিত হয়েছেন। আবু হেনা রাসেল পেয়েছেন ১১৭ ভোট।,ক্রীড়া ও সাংস্কৃতিক পদে ১৩৫ ভোট পেয়ে নির্বাচিত হয়েছেন আবু জাফর। অপর প্রার্থী শেখ কালিম উল্লাহ নয়ন পেয়েছেন ১১৫ ভোট।,কল্যাণ সম্পাদক পদে ১৬৬ ভোট পেয়ে ওয়াসিম সিদ্দিকী নির্বাচিত হয়েছেন। অপর প্রার্থী শাহীন আলম পেয়েছেন ৯৭ ভোট।,আন্তর্জাতিক সম্পাদক পদে তানভীর হাসান ১৩৮ ভোট পেয়ে নির্বাচিত হয়েছেন। তার নিকটতম প্রতিদ্বন্দ্বী মো. জাকারিয়া পেয়েছেন ১১৫ ভোট।,আর কার্যনির্বাহী কমিটির তিনটি সদস্য পদে প্রার্থীও ছিলেন তিনজন। ১৭৬ ভোট পেয়ে মো. আব্দুল্লাহ আল মামুন, ১৩৫ ভোট পেয়ে মো. জসীম উদ্দীন এবং ৯২ ভোট পেয়ে এনামুল কবীর রূপম সদস্য হিসেবে নির্বাচিত হন।,Copyright © 2022, bdnews24",bn,2023-01-10 16:21:00+06:00
Bdnews24,সাজা খাটতে ট্রাম্পের সাবেক নির্বাহীকে যেতে হতে পারে রাইকার্স কারাগারে,world,https://bangla.bdnews24.com/world/dfg6n0mm6b,"যুক্তরাষ্ট্রের সাবেক প্রেসিডেন্ট ডনাল্ড ট্রাম্পের দীর্ঘদিনের নির্বাহী অ্যালেন উইসেলবার্গকে নিউ ইয়র্কের কুখ্যাত রাইকার্স আইল্যান্ড কারাগারে সাজা ভোগের জন্য পাঠানো হবে বলে ধারণা করা হচ্ছে।,ট্রাম্পের আবাসন কোম্পানির ১৫ বছরের কর ফাঁকির পথে তিনিও সহায়তা করেছেন অভিযোগে দোষীসাব্যস্ত উইসেলবার্গের সাজা মঙ্গলবার ঘোষণা করা হতে পারে। তার পাঁচ মাসের কারাদণ্ড হতে পারে।,উইসেলবার্গ ‘দ্য ট্রাম্প অর্গানাইজেশন’র সাবেক প্রধান আর্থিক কর্মকর্তা। গত বছর অগাস্ট মাসে ম্যানহাটানে নিউ ইয়র্ক স্টেট আদালত তাকে দোষীসাব্যস্ত করে।,আদালতে উইসেলবার্গ স্বীকার করেছেন, ২০০৫ সাল থেকে ২০১৭ সাল পর্যন্ত তিনি এবং কোম্পানির অন্যান্য নির্বাহীরা কর ফাঁকি দিতে বৈধ নথিপত্রের বাইরে গিয়ে কোম্পানি থেকে বোনাস ও অন্যান্য সুবিধাদি গ্রহণ করেছেন। যা কোম্পানি এবং তাদের অর্থ সাশ্রয় করেছে।,উইসেলবার্গের বয়স এখন ৭৫ বছর। তার জন্য রাইকার্স আইল্যান্ড কারাগারে দিন কাটানো কঠিন হয়ে পড়বে। কারাগারটি নৃশংসতা, মাদক ও দুর্নীতির কারণে কুখ্যাত। গত বছর সেখানে সংঘাতে জড়িয়ে ১৯ কারাবন্দি মারা গেছেন।,পাঁচ মাসের কারাদণ্ড ছাড়াও উইসেলবার্গকে তথ্য গোপন করা আয়ের ১৭ লাখ ডলারের বেশি অর্থ ফেরত দিতে হবে।,কর ফাঁকির মামলায় নিউইয়র্কের একটি আদালত গত ডিসেম্বরে ট্রাম্প অর্গানাইজেশনকেও দোষী সাব্যস্ত করেছে। আদালতে আনা সব অভিযোগেই ট্রাম্প অর্গানাইজেশন দোষী সাব্যস্ত হয়েছে।,ব্যবসা প্রতিষ্ঠানটির সঙ্গে ট্রাম্প ওতপ্রোতভাবে জড়িত। তবে ট্রাম্প কিংবা তার পরিবারের কেউ ব্যক্তিগতভাবে এ মামলায় বিচারের মুখোমুখি হননি।,কোম্পানিটিকে প্রায় ২০ লাখ মার্কিন ডলার সমপরিমান অর্থ জরিমানা হিসেবে দিতে হবে। ভবিষ্যতে ঋণপ্রাপ্তি ও অর্থ সংগ্রহের ক্ষেত্রেও ব্যবসা প্রতিষ্ঠানটিকে সমস্যার মুখে পড়তে হতে পারে।,কর ফাঁকি দিতে কোম্পানিটি এক দশকের বেশি সময় ধরে তার শীর্ষ কর্মকর্তাদের দাপ্তরিক নথির বাইরে বিভিন্ন সুবিধা দিয়েছে বলে আদালতে প্রমাণ হয়েছে।,সরকারি কৌঁসুলিরা বলেছেন, করবহির্ভূত এসব সুবিধার মধ্যে,ছিল বোনাস, বিলাসবহুল গাড়ি ও বেসরকারি স্কুল ফি।,Copyright © 2022, bdnews24",bn,2023-01-10 16:34:00+06:00
Bdnews24,টেকনাফ-সেন্ট মার্টিন পথে পর্যটকবাহী জাহাজ চলাচলের অনুমতির দাবি,samagrabangladesh,https://bangla.bdnews24.com/samagrabangladesh/qdvo081ut0,"কক্সবাজারের টেকনাফ-সেন্ট মার্টিন নৌ-পথে পর্যটকবাহী জাহাজ চলাচলের অনুমতি দেওয়ার দাবি জানিয়েছেন পর্যটন ব্যবসায়ীরা।,মঙ্গলবার দুপুরে শহরের কলাতলীর একটি অভিজাত হোটেলের হলরুমে ট্যুর অপারেটর অ্যাসোসিয়েশন অব কক্সবাজারের নেতারা এক সংবাদ সম্মেলনে এ দাবি জানান।,সংগঠনের সভাপতি আনোয়ার কামাল বলেন, “নাব্যতা সংকটের অজুহাত দেখিয়ে টেকনাফ-সেন্ট মার্টিন নৌ-পথে পর্যটকবাহী জাহাজ চলাচল বন্ধ আছে। প্রতিবছর পর্যটন মৌসুমে যত পর্যটক কক্সবাজার ভ্রমণে আসেন তার অধিকাংশ সেন্ট মার্টিন ভ্রমণ করেন।,“তারা এখন নৈসর্গিক সৌন্দর্য প্রবাল দ্বীপ ভ্রমণ থেকে বঞ্চিত হচ্ছেন। পাশাপাশি এই শিল্পের সঙ্গে জড়িত হাজার হাজার মানুষ বেকার হয়ে পড়ছেন এবং অনেক নিয়োগকারী আর্থিকভাবে ক্ষতিগ্রস্ত হচ্ছেন।”,তাই দ্রুত টেকনাফ-সেন্ট মার্টিন নৌ-পথে জাহাজ চলাচলে প্রধানমন্ত্রীর হস্তক্ষেপ কামনা করেন সভাপতি আনোয়ার।,এ সময় বাংলাদেশ রেস্তোরাঁ মালিক সমিতির কক্সবাজার জেলা সভাপতি নইমুল হক চৌধুরী টুটুল, হোটেল-মোটেল গেস্ট হাউস মালিক সমিতির সাধারণ সম্পাদক সেলিম নেওয়াজ, কলাতলী মেরিন ড্রাইভ হোটেল রিসোর্ট মালিক সমিতির সাধারণ সম্পাদক মুকিম খাঁন, কক্সবাজার বাস-মিনিবাস মালিক গ্রুপের সাধারণ সম্পাদক ছৈয়দুল হক কোম্পানি, সেন্ট মার্টিন আবাসিক হোটেল রিসোর্ট মালিক সমিতির সভাপতি আবদুর রহমান, সি-ক্রুজ অপারেটর অনার্স অ্যাসোসিয়েশন অব বাংলাদেশের সভাপতি এস এম আবু নোমান উপস্থিত ছিলেন।,Copyright © 2022, bdnews24",bn,2023-01-10 16:15:00+06:00
Bdnews24,ফরিদপুর আওয়ামী লীগের ৭৫ সদস্যের পূর্ণাঙ্গ কমিটি ঘোষণা,samagrabangladesh,https://bangla.bdnews24.com/samagrabangladesh/ozjg3g0hp8,"ফরিদপুর জেলা আওয়ামী লীগের সম্মেলনের আট মাস পর ৭৫ সদস্যের নির্বাহী কমিটি এবং ২০ সদস্যের উপদেষ্টা কমিটি অনুমোদন দিয়েছে কেন্দ্রীয় আওয়ামী লীগ। ,সোমবার রাতে অনুমোদিত নির্বাহী কমিটিতে সহ-সভাপতি করা হয়েছে ১১ জনকে, যুগ্ম সাধারণ সম্পাদক ও সাংগঠনিক সম্পাদক করা হয়েছে তিনজন করে। কমিটিতে সভাপতি ও সাধারণ সম্পাদকসহ সম্পাদক পর্যায়ে সদস্য হলেন ৩৯ জন এবং সদস্য করা হয়েছে ৩৬ জনকে। ,গত ১২ মে জেলা আওয়ামী লীগের সম্মেলন অনুষ্ঠিত হয়। সম্মেলনে সভাপতি হিসেবে জেলা আওয়ামী লীগের সাবেক সহ-সভাপতি শামীম হক এবং সাধারণ সম্পাদক হিসেবে সাবেক তথ্য ও গবেষণা বিষয়ক সম্পাদক শাহ্ মো. ইশতিয়াক আরিফের নাম ঘোষণা করা হয়। ,তখন আওয়ামী লীগের সভাপতিমণ্ডলীর সদস্য কাজী জাফরউল্লাহ বলেছিলেন, “এই দুই পদে যারা মনোনয়ন প্রত্যাশী ছিলেন আগামী কমিটিতে তাদের সবাইকে স্থান দেওয়া হবে।” ,তবে ঘোষিত কমিটিতে দেখা যাচ্ছে সভাপতি ও সাধারণ সম্পাদক পদে মনোনয়ন প্রত্যাশী সবাইকে নতুন কমিটিতে অন্তর্ভুক্ত করা হয়নি। ,জেলা সম্মেলনের সময় সভাপতি পদে ১০ জন এবং সাধারণ সম্পাদকের পদে ২১ জন মনোনয়ন প্রত্যাশী ছিলেন। ,তাদের মধ্যে সভাপতি পদে প্রার্থী ছিলেন জেলা আওয়ামী লীগের সাবেক সহ-সভাপতি শামসুল হক ওরফে ভোলা মাস্টার। নতুন কমিটিতে কোনো পদেই তাকে রাখা হয়নি। এ ছাড়া জেলা যুবলীগের আহ্বায়ক জিয়াউল হাসান ওরফে মিঠু সম্মেলনের সময় সাধারণ সম্পাদক মনোনয়ন প্রত্যাশী ছিলেন, তাকেও সদ্য ঘোষিত কমিটির কোনো পদে রাখা হয়নি। ,ঘোষিত কমিটির আরেকটি বৈশিষ্ট হচ্ছে, গত কমিটিতে ফরিদপুর জেলায় যারা আওয়ামী লীগের কেন্দ্রীয় সভাপতিমণ্ডলীর সদস্য ছিলেন তাদের নাম ছিল। সে হিসেবে জেলা কমিটির সদস্য ছিলেন ফরিদপুর-২ আসনের সংসদ সদস্য সৈয়দা সাজেদা চৌধুরী ও ফরিদপুর-৪ আসনের সাবেক সংসদ সদস্য কাজী জাফরউল্লা। ,সৈয়দা সাজেদা চৌধুরী কিছুদিন পূর্বে প্রয়াত হয়েছেন। অপরদিকে আওয়ামী লীগের সভাপতিমণ্ডলীর সদস্য করা হয়েছে ফরিদপুর-১ আসনের সাবেক সংসদ সদস্য আব্দুর রহমানকে।,কিন্তু বর্তমান জেলা কমিটিতে কাজী জাফরউল্লাহ এবং আব্দুর রহমানকে সদস্য রাখা হয়নি। ,পূর্ণাঙ্গ কমিটির বিষয়ে সন্তোষ প্রকাশ করে জেলা আওয়ামী লীগের সাধারণ সম্পাদক শাহ মো. ইশতিয়াক বলেন, কেন্দ্রে জেলা আওয়ামী লীগের দুটি কমিটি জমা পড়েছিল। দলের কেন্দ্রীয় সভাপতিমণ্ডলীতে ফরিদপুরের দুই সদস্য কাজী জাফরউল্লাহ ও আব্দুর রহমানের সাথে আলাপ আলোচনা করে দুই কমিটি সমন্বয় করে বর্তমান কমিটি করা হয়েছে। ,কেন্দ্র থেকে ঘোষণা দেওয়া এই কমিটি সর্বজনস্বীকৃত হয়েছে বলে মনে করেন তিনি। ,তিনি বলেন, “এই কমিটি নিয়ে জেলা আওয়ামী লীগকে সুসংগঠিত করে আগামী সংসদ নির্বাচনে অংশ নেওয়া ও দলীয় প্রার্থীদের বিজয়ের পথ সুগম করা সহজ হবে।” ,এই প্রসঙ্গে জেলা আওয়ামী লীগের সভাপতি শামিম হক বলেন, ঘোষিত পূর্ণাঙ্গ এই কমিটিতে দলের সব পর্যায়ের নেতা-কর্মীদের আশার প্রতিফলন ঘটেছে। যেখানে দল আরও শক্তিশালী হবে কোনো সন্দেহ নেই।  ,তিনি আরও বলেন, আমরা চাই দলীয় শৃঙ্খলার মধ্য থেকে আগামী দিনের সব কর্মসূচি পালন করব। দলীয় সিদ্ধান্তের বাইরে যারা যাবে এবং শৃঙ্খলা পরিপন্থী কাজ করবে, অবশ্যই তাদের বিষয় সাংগঠনিক ব্যবস্থা নেওয়া হবে। ,Copyright © 2022, bdnews24",bn,2023-01-10 16:31:00+06:00
Bdnews24,ভারত পাশে থাকলে শক্তি পাই: ওবায়দুল কাদের ,politics,https://bangla.bdnews24.com/politics/ss0niswtb2,"বাংলাদেশের স্বাধীনতা অর্জনে সহযোগিতার কথা স্মরণ করে আওয়ামী লীগ সাধারণ সম্পাদক ওবায়দুল কাদের বলেছেন, নানা ষড়যন্ত্রের মধ্যে প্রতিবেশী দেশটি পাশে থাকলে শক্তি পায় তার দল।,মঙ্গলবার আওয়ামী লীগ কেন্দ্রীয় কার্যালয়ে ভারতীয় একদল সাংবাদিকদের সঙ্গে আওয়ামী লীগ নেতাদের মতবিনিময় সভায় একথা বলেন তিনি।,একাত্তরের কথা স্মরণ করে ওবায়দুল কাদে বলেন, “আমরা ৭১ সালের রাখিবন্ধন কখনও ভুলি নাই, ভুলতে পারি না। এটাই আমাদের দুই দেশের বন্ধুত্বকে এগিয়ে নিয়ে যাচ্ছে। ,“সব কিছু মিলিয়ে ভারত তো আমাদের ক্ষমতায় বসিয়ে দেবে না। আমাদের ভোট জনগণ দেবে। কিন্তু ভারত আমাদের পাশে আছে, এটা একটা ব্যাপার। ভারতকে আমাদের বন্ধু হিসেবে দেখতে চাই। ভারতকে পাশে পেলে আমরা শক্তি পাই। কারণ, আমাদের এখানে শত্রু বেশি, অনেক ষড়যন্ত্র হয়।”,টানা তৃতীয় মেয়াদে সরকারে থাকা আওয়ামী লীগকে ক্ষমতা থেকে হটাতে নানা ষড়যন্ত্র হচ্ছে বলে দলটির নেতারা বলে আসছেন। ,ভারতের সঙ্গে সুসম্পর্ক রাখার গুরুত্ব তুলে ধরে আওয়ামী লীগ সাধারণ সম্পাদক বলেন, “আমরা বিশ্বাস করি, ভারতের সাথে বৈরী সম্পর্ক রেখে আমাদের যে পাওনাটা ভারতের কাছ থেকে, আমরা সেটা পাব না। যেসব বিষয়গুলো আছে, সমাধান করতে হলে বন্ধুত্ব রাখতে হবে। আলোচনা করতে হবে। আলোচনার টেবিলে করতে হবে। সেটা আমরা বিশ্বাস করি।”,ভারতের সঙ্গে অনিষ্পন্ন তিস্তা চুক্তি সম্পন্ন করতে ভারতের সাংবাদিকদের সহযোগিতা প্রত্যাশা করেন ওবায়দুল কাদের। ,তিনি বলেন, “ছিটমহল বিনিময় এখানে এত শান্তিপূর্ণ ছিল, এটা একটা বিরাট অর্জন। এর কৃতিত্ব আমাদের নেত্রী এবং প্রধানমন্ত্রী নরেন্দ্র মোদীকে অবশ্যই দিতে হবে। তারপরও আমাদের কিছু কিছু ব্যাপার আছে। যেমন ওয়াটার, সেটা আলোচনার মধ্যে আছে। ,“পানি চুক্তি নিয়ে দুদেশের আলোচনাকে আমরা পজিটিভভাবে দেখছি। এখানে রাজ্য সরকারের বিষয় আছে। আপনারা যারা পশ্চিমবঙ্গের সাংবাদিক আছেন, আপনারাও বলবেন বাংলাদেশের দিকে একটু তাকাতে।”,বাংলাদেশে আওয়ামী লীগের ক্ষমতায় থাকাটা ভারতের জন্য কেন গুরুত্বপূর্ণ, তা দেশটির সাংবাদিকদের কাছে তুলে ধরেন মন্ত্রী ওবায়দুল কাদের।,তিনি বলেন, “আমাদের ভুল ত্রুটিও আছে। কিন্তু তারপরেও একটা কথা মনে রাখবেন, বাংলাদেশে শেখ হাসিনার চেয়ে কোনো বিশ্বস্ত বন্ধু আরেকজন আপনাদের নাই। এটা ভারতকে মনে রাখতে হবে। আমরা ভারত সরকারের সঙ্গে বন্ধুত্ব চাই। যখন যারা ক্ষমতায় আছে, তখন তাদের সাথেও সম্পর্ক থাকবে, যদি তারা বন্ধুত্ব রাখেন। নরেন্দ্র মোদী রেখেছেন, সেজন্য আছে।”,বাংলাদেশের রাজনৈতিক পরিস্থিতি তুলে ধরে ওবায়দুল কাদের ভারতের সাংবাদিকদের বলেন, “আমাদের প্রতিপক্ষ দল বিএনপি। তাদের সঙ্গে আছে জামায়াত, জঙ্গিবাদী কিছু দল। তাদের সাথে আছে আলট্রা লেফট, আলট্রা রাইট কিছু দল, সব মিলিয়ে ৩৩৷ তারাসহ ৩৪।,“এটা একটা জগাখিচুরি ঐক্য। এই ঐক্য গতবার ফল দেয়নি। আমরা দল ভাঙাভাঙিতে নেই। বিএনপি নিজেরা নিজেদেরকে ভাঙাভাঙি করে। আওয়ামী লীগ ঐক্যবদ্ধ।”,অনুষ্ঠানে বাংলাদেশের উন্নয়ন চিত্র তুলে ধরতে গিয়ে পদ্মা সেতু ও মেট্রোরেলের কথা বলেন সড়ক পরিবহন ও সেতুমন্ত্রী ওবায়দুল কাদের।,তিনি জানান, পদ্মা সেতুতে প্রতিদিন ২ কোটি ১০/১২ লাখ টাকা টোল আদায় হচ্ছে। প্রথম ৬ মাসে ৪০৩ কোটি টাকা টোল আদায় করা হয়েছে। মেট্রোরেলে গত ১০ দিনে ৮৮ লাখ টাকার টিকিট বিক্রি হয়েছে।,Copyright © 2022, bdnews24",bn,2023-01-10 16:31:00+06:00
Bdnews24,বান্দরবান সীমান্ত থেকে দুই গরু ব্যবসায়ীকে অপহরণের অভিযোগ,samagrabangladesh,https://bangla.bdnews24.com/samagrabangladesh/xgzut0usdc,"বান্দরবানের আলীকদম উপজেলার সীমান্ত থেকে দুই গরু ব্যবসায়ীকে অপহরণের অভিযোগ পাওয়া গেছে।,সোমবার সন্ধ্যায় উপজেলার কুরুকপাতা ইউনিয়নের ৯ নম্বর ওয়ার্ডের সীমান্ত পিলার ৫৬ নম্বর এলাকার বড় আঘলা এলাকা থেকে তাদের অপহরণ করা হয় বলে জানায় পরিবার।,অপহৃতরা হলেন- উপজেলার সদর ইউনিয়নের বাজার এলাকার পশ্চিম পুকুর পাড়ার বাসিন্দা আব্দুস সালামের ছেলে আতিকুর রহমান (৩৫) এবং একই এলাকার বাসিন্দা নুরুল কবির ওরফে কালুমিয়ার ছেলে জসিম উদ্দিন (৫৫)। জসিম উদ্দিন সম্পর্কের আতিকুর রহমানের ভগ্নিপতি।,এ ব্যাপারে মঙ্গলবার আলিকদম থানার ওসি নাসির উদ্দিন সরকার সাংবাদিকদের বলেন, “দুই গরু ব্যবসায়ীকে অপহরণ ও মুক্তিপণ দাবি আদায়ের বিষয়টি এলাকাবাসী ও জনপ্রতিনিধিদের মাধ্যমে জেনেছি। কিন্তু এখনও এ বিষয়ে কেউ অভিযোগ করেননি।”,অপহৃত আতিকুর রহমানের ছোট ভাই সাদ্দাম হোসেন বলেন, মিয়ানমারের চোরাকারবারীরা তার ভাই আতিকুর রহমান ও ভগ্নিপতি জসিম উদ্দিনকে গতকাল সন্ধ্যায় ধরে নিয়ে গেছে।,তাদের ছেড়ে দিতে কোটি টাকা মুক্তিপণ চাওয়া হয়েছে উল্লেখ করে নাসির আরও বলেন, “চোরাকারবারীরা তাদের কাছে গরু বিক্রির টাকা পাওয়ার কথা। কিন্তু সেটি কোটি টাকা হওয়ার কথা নয়।“,কুরুকপাতা ইউনিয়ন পরিষদের চেয়ারম্যান ক্রাতপুং ম্রো বলেন, “স্থানীয়দের মাধ্যমে জানতে পারলাম, মিয়ানমারের গরু চোরাকারবারীরা তাদের কাছে এক কোটি টাকা পায়। পাওনা টাকা আদায়ের জন্য তাদেরকে ধরে নিয়ে গেছে এবং অপহৃতরা মিয়ানমারের সীমান্তে ভিতরে পিয়ারী এলাকায় রেখেছে বলে শুনলাম।“,Copyright © 2022, bdnews24",bn,2023-01-10 17:00:00+06:00
Bdnews24,"হৃদয়ের টানা তিন, সিলেটের চারে চার",cricket,https://bangla.bdnews24.com/cricket/o3ws75yu7t," ,মিরপুরে মঙ্গলবার ঢাকায় প্রথম পর্বের শেষ ম্যাচে ৬২ রানে জিতেছে সিলেট। ২০১ রান তাড়ায় ঢাকা করতে পারে কেবল ১৩৯। ফিল্ডিংয়ের সময় মুক্তার আলি চোট পাওয়ায় ৯ উইকেট পড়ার পরই সিলেটের জয় নিশ্চিত হয়ে যায়। ,চার ম্যাচে চার জয়ে পয়েন্ট টেবিলের শীর্ষস্থান সুসংহত করেছে মাশরাফি বিন মুর্তজার দল। আর কোনো দল একাধিক জয় পায়নি। ,ক্যারিয়ারের সেরা সময় কাটানো হৃদয় করেছেন টানা তৃতীয় ফিফটিতে। ৪৬ বলের বিস্ফোরক ইনিংস গড়া গড়া পাঁচটি করে ছক্কা ও চারে। ২২ বছর বয়সী ব্যাটসম্যানই জিতেছেন ম্যাচ সেরার পুরস্কার, টুর্নামেন্ট টানা তৃতীয়বার। ,টস হেরে ব্যাটিংয়ে নেমে নাজমুল হোসেন শান্ত ও হৃদয়ের ফিফটিতে এবারের আসরের প্রথম দুইশ রান করে সিলেট। দ্বিতীয় ওভারে মোহাম্মদ হারিস ফিরে যাওয়ার পর এই দুই তরুণ মিলে ৯.২ ওভারে গড়েন ৮৮ রানের জুটি।,আত্মবিশ্বাসী ব্যাটিংয়ে ৬ চার ও ২ ছয়ে ৩৬ বলে পঞ্চাশে পৌঁছান শান্ত। টি-টোয়েন্টি ক্যারিয়ারের নবম ফিফটিকে বেশি দূর নিতে পারেননি বাঁহাতি ওপেনার। আল-আমিন হোসেনের বলে ক্যাচ দিয়ে ফেরেন ৫৭ রান করে। ,শান্ত ফেরার পর সিলেটের ইনিংসের দায়িত্ব নেন হৃদয়। আগ্রাসী ব্যাটিংয়ে দলকে পৌঁছে দেন ঢাকার ধরাছোঁয়ার বাইরে। টানা তৃতীয় ফিফটি করতে তিনি নেন ৩২ বল। যেখানে ৫ চারের সঙ্গে ছিল একটি ছয়। ,বিপিএলে টানা তিন ম্যাচে ফিফটি করা দ্বিতীয় বাংলাদেশি ব্যাটসম্যান হৃদয়। ২০১৬ সালের আসরে চিটাগং ভাইকিংসের হয়ে তিন ম্যাচে তিন ফিফটি করেছিলেন অভিজ্ঞ ওপেনার তামিম ইকবাল।,ফিফটি ছোঁয়ার পর হৃদয়ের ব্যাট থেকে ১৪ বলে আসে আরও ৩৪ রান। ১৯তম ওভারে আরিফুল হকের বাউন্সারে ডিপ ফাইন লেগ দিয়ে গ্যালারির দোতলায় পাঠিয়ে দেন যুব বিশ্বকাপজয়ী এই তরুণ। ,আল-আমিনের করা শেষ ওভারের প্রথম বলে নিজের ইনিংসের পঞ্চম ছক্কা মেরে আশির ঘরে ঢোকেন হৃদয়। তবে পরের বলে ডিপ পয়েন্টে দিলশান মুনাভিরার হাতে ধরা পড়ে যান ফর্মের চূড়ায় থাকা এই ব্যাটসম্যান।  ,রান তাড়া করতে নেমে প্রথম বলেই বাউন্ডারি মারেন দিলশান মুনাভিরা। তবু শুরুটা ভালো পায়নি ঢাকা। পাওয়ার প্লেতেই ৩ উইকেট হারিয়ে ফেলে তারা।  ,আহমেদ শেহজাদের পর সৌম্য সরকারকেও ক্যাচ আউট করেন মাশরাফি। অভিজ্ঞ পেসারের স্লোয়ারে পরাস্ত হন ঢাকার দুই টপঅর্ডার ব্যাটসম্যান। লঙ্কান ওপেনার মুনাভিরাকে ফেরান মোহাম্মদ আমির। ,চতুর্থ উইকেট জুটিতে স্রেফ ৭.৪ ওভারে ৭৭ রান যোগ করেন মোহাম্মদ মিঠুন ও অধিনায়ক নাসির হোসেন। এই দুজন উইকেটে থাকার সময়ে লড়াইয়ের সম্ভাবনা জাগায় ঢাকা।,দুজনের কেউই ইনিংস বড় করতে না পারলে সিলেটের কাছাকাছিও যাওয়া হয়নি ঢাকার। থিসারা পেরেরার বলে ক্যাচ আউট হওয়া মিঠুন ২৮ বলে করেন ৪২ রান। ইনিংসটি সাজানো ৩ চার ও ২ ছয়ে।  ,মিঠুনের মতো নাসিরও আউট হন পঞ্চাশের কাছাকাছি গিয়ে। রাজার বলে কট বিহাইন্ড হন ৪৪ রান করে। তার ৩৫ বলের ইনিংসে চার ৫টি, ছয় ১টি। এরপর বেশিদূর এগোয়নি ঢাকার ইনিংস। ,পয়েন্টে দাঁড়িয়ে নাসিরের সজোরে খেলা কাট শট ঠেকাতে গিয়ে আঙুলে চোট পান হৃদয়। আপাতত ব্যান্ডেজ করা হয়েছে। তবে সেলাই লাগতে পারে বলেও শঙ্কা সিলেটের। , ,২০ ওভারে ২০১/৮ (হারিস ৬, শান্ত ৫৭, হৃদয় ৮৪, জাকির ১০, মুশফিক ৬, থিসারা ১১, আকবর ৬, মাশরাফি ৭*, রাজা ০*; নাসির ২-০-২৩-০, তাসকিন ৪-০-৩৬-২, আল-আমিন ৪-০-৪৫-৩, আরাফাত ২-০-১৩-১, মুনাভিরা ২-০-২৩-০, সৌম্য ৪-০-৪০-০, আরিফুল ২-০-১৯-১) ,১৯.৩ ওভারে ১৩৯ (মুনাভিরা ১২, শেহজাদ ০, সৌম্য ৬, মিঠুন ৪২, নাসির ৪৪, উসমান ১, আরিফুল ০, তাসকিন ১, আরাফাত ৯*, আল-আমিন ৬, মুক্তার আহত অনুপস্থিত; ইমাদ ৪-০-২৪-২, মাশরাফি ৩-০-১৪-২, আমির ৪-০-১৯-২, রাজা ৩-০-৪৫-১, থিসারা ৪-০-২৫-১, শান্ত ১.৩-০-৭-১) ,সিলেট স্ট্রাইকার্স ৬২ রানে জয়ী ,তৌহিদ হৃদয়,Copyright © 2022, bdnews24",bn,2023-01-10 17:04:00+06:00
Bdnews24,এখন ঋণ শোধ করার পালা: প্রধানমন্ত্রী,bangladesh,https://bangla.bdnews24.com/bangladesh/2qfzck035f,"বঙ্গবন্ধু শেখ মুজিবুর রহমান নিজের রক্ত দিয়ে বাঙালি জাতির ভালবাসার ঋণ শোধ করেছিলেন মন্তব্য করে প্রধানমন্ত্রী শেখ হাসিনা বলেছেন, মানুষের উন্নয়ন ও দেশকে সমৃদ্ধশালী করে তার সেই রক্তের ঋণ শোধ করার সময় এসেছে।,মঙ্গলবার বঙ্গবন্ধুর স্বদেশ প্রত্যাবর্তন দিবস উপলক্ষে জাতীয় সংসদে আনা একটি সাধারণ প্রস্তাবের উপর আলোচনায় অংশ নিয়ে সরকার প্রধান এ কথা বলেন।,এদিন সন্ধ্যায় স্পিকার শিরীন শারমিন চৌধুরীর সভাপতিত্বে অধিবেশন শুরু হয়।,বঙ্গবন্ধুর আদর্শে তার স্বপ্নের সোনার বাংলা বাস্তবায়নে দীপ্ত শপথে এগিয়ে যাওয়ার অঙ্গীকার গ্রহণে সরকারি দলের সংসদ সদস্য মোস্তাফিজুর রহমানের তোলা প্রস্তাবটি আলোচনা শেষে সর্বসম্মতিক্রমে গৃহীত হয়। ,বঙ্গবন্ধুকন্যা শেখ হাসিনা বলেন,  জাতির পিতা জাতীয় উন্নয়ন ও সমৃদ্ধশীল দেশ চেয়েছিলেন। সেটা তাকে করতে দেওয়া হয়নি। তিনি নিজের জীবনে কিছু চাননি।,“জাতির পিতা বঙ্গবন্ধু শেখ মুজিবুর রহমান ১০ জানুয়ারি সোহরওয়ার্দী উদ্যানে বলেছিলেন, ‘রক্ত দিয়ে হলেও বাঙালি জাতির এই ভালোবাসার ঋণ শোধ করে যাব’।তিনি রক্ত দিয়েই ঋণ শোধ করে গেছেন। এখন আমাদের পালা তার রক্তের ঋণ শোধ করার।”,কীভাবে এই রক্তঋণ শোধ হবে?- তা তুলে ধরে প্রধানমন্ত্রী বলেন, “দেশের প্রতিটি গৃহহীন গৃহ পাবে, অন্ন, বস্ত্র, চিকিৎসার ব্যবস্থা করে বাংলাদেশের মানুষকে যখন উন্নত, সমৃদ্ধশালী করতে পারব, তখনই সেই রক্তের ঋণ আমরা শোধ দিতে পারব।”,সংসদ নেতা শেখ হাসিনা বলেন, বঙ্গবন্ধু এদেশের মানুষের মুক্তি চেয়েছিলেন। বঞ্চিত মানুষের ভাগ্য পরিবর্তনের জন্য আন্দোলন সংগ্রাম করেছিলেন। ধ্বংসস্তূপে দাঁড়িয়ে দেশকে গড়ে তুলেছিলেন। নির্বাচনী প্রক্রিয়ায় পরিবর্তন এনেছিলেন।,১৯৭৩ সালের সাধারণ নির্বাচনের প্রসঙ্গ ধরে শেখ হাসিনা বলেন, বিপ্লব বা যুদ্ধের মাধ্যমে স্বাধীন হওয়ার পর এত অল্প সময়ের মধ্যে সাধারণ নির্বাচন দেওয়ার ইতিহাস বিশ্বের আর কোনো দেশে নেই।,সেই সময়ের কথা মনে করিয়ে দিয়ে বঙ্গবন্ধুকন্যা বলেন, “তিনি (বঙ্গবন্ধু) দেশের প্রবৃদ্ধি ৯ ভাগের ওপরে তুলেছিলেন। জিয়া, এরশাদ, খালেদা জিয়া বাংলাদেশকে অর্থনৈতিকভাবে এগিয়ে নিতে পারেনি। আওয়ামী লীগ ক্ষমতায় আসার পরে প্রবৃদ্ধি ৮ ভাগ পর্যন্ত পৌঁছেছিল।,“আওয়ামী লীগ যে কথা দেয়, সেটা রাখে। জাতির পিতা স্বাধীনতা দেবেন বলেছিলেন, সেটা দিয়ে গেছেন। স্বল্পোন্নত দেশে রেখে গিয়েছিলেন। আওয়ামী লীগ সরকারে আসার পরে এই দেশের মানুষের কিছুটা হলেও অর্থনৈতিক সাশ্রয় এসেছে। মানুষ অন্তত দুইবেলা পেট ভরে খেতে পারছে।”,রাশিয়া-ইউক্রেইন যুদ্ধের কারণে নিষেধাজ্ঞা-পাল্টা নিষেধাজ্ঞা না থাকলে দেশকে আরও এগিয়ে নিয়ে যাওয়া যেত বলে মনে করেন সরকার প্রধান।,তিনি বলেন, “যুদ্ধ ও কারোনাভাইরাসের কারণে আমাদের খুব কঠিন অবস্থার মধ্যে দিয়ে যেতে হচ্ছে। যেখানে উন্নত দেশ নিজেদের অর্থনৈতিক মন্দা হিসাবে ঘোষণা দিয়েছে। আমরা সেখানে অর্থনৈতিক চাকা সচল রাখতে সক্ষম হচ্ছি।”,প্রধানমন্ত্রী বলেন, “২০০৮, ২০১৪ ও ২০১৮ সালের নির্বাচনী ইশতেহার, প্রত্যেকটা কাজ আমরা কিন্তু বাস্তবায়ন করেছি। বাংলাদেশ উন্নয়নশীল দেশ ২০২৬ সালের মধ্যে এটা বাস্তবায়ন করে ২০৪১ সালের মধ্যে উন্নত, সমৃদ্ধ বাংলাদেশ আমরা গড়ব।”,এই প্রস্তাবের উপর সরকারি দলের সংসদ সদস্য আমির হোসেন আমু, মতিয়া চৌধুরী, শেখ ফজলুল করিম সেলিম, মোশাররফ হোসেন, নুরুল ইসলাম নাহিদ, কামরুল ইসলাম, ওয়ার্কার্স পার্টির রাশেদ খান মেনন, জাসদের হাসানুল হক ইনু, জাতীয় পার্টির কাজী ফিরোজ রশীদ, আবু হোসেন আলোচনা করেন।,Copyright © 2022, bdnews24",bn,2023-01-10 17:15:00+06:00
Bdnews24,বাংলাদেশ রাষ্ট্রের মৌলিক নীতিই কি বঙ্গবন্ধুর নীতি-আদর্শ?,opinion,https://bangla.bdnews24.com/opinion/ed0w7q17a5,"বিভিন্ন সভায় আজকাল অহরহ নেতা-কর্মীদের বলতে শোনা যায়, ‘বঙ্গবন্ধু নীতি আদর্শ বাস্তবায়ন করতে হবে’। আমি খুবই সন্দিহান এসব নেতা কর্মীরা বঙ্গবন্ধুর নীতি আদর্শ সম্পর্কে সামান্য ধারণা রাখেন কিনা। এদের অনেকের সাথে আমি অনেক সময় কথা বলেছি কিন্তু তারা কোন পরিষ্কার ধারণা আমাকে দিতে পারেননি- বঙ্গবন্ধুর নীতি আদর্শ সম্পর্কে। তবে তাদের কেউ কেউ মনে করেন বঙ্গবন্ধুর নীতি আদর্শ, ধর্ম নিরপেক্ষতা, জাতীয়তাবাদ, গণতন্ত্র ও সমাজতন্ত্র।,না, বঙ্গবন্ধুর নীতি-আদর্শ কোনওভাবেই ধর্ম নিরপেক্ষতা, জাতীয়তাবাদ, গণতন্ত্র ও সমাজতন্ত্র নয়। এই চারটি বিষয় হলো সংবিধান বা রাষ্ট্রের মূলনীতি, যার দ্বারা বাংলাদেশ রাষ্ট্রটি পরিচালিত হবে। এটা বলার অপেক্ষা রাখে না যে এই চার নীতির প্রণেতা ছিলেন মহান নেতা বঙ্গবন্ধু শেখ মুজিবুর রহমান। কিন্তু এগুলোর সব বঙ্গবন্ধুর ব্যক্তিগত নীতি আদর্শ ছিল না। ব্যক্তিগত জীবনে তিনি ধর্ম পালন করতেন এবং ধর্মীয় অনুশাসনগুলো কঠিনভাবে অনুসরণ করতেন।,এখানে স্মরণ করছি ১৯৭৩ সালের ৫ই সেপ্টেম্বর থেকে ৯ই সেপ্টেম্বর ভূমধ্যসাগরীয় উপকূলীয় রাষ্ট্র আলজেরিয়ার রাজধানী আলজিয়ার্সে চতুর্থ জোটনিরপেক্ষ শীর্ষ সম্মেলনের একটি ঘটনা- অসংখ্য নৈশ ক্লাব আর ক্যাবারের নগরী আলজেরিয়ার রাজধানী আলজিয়ার্সের একমাত্র ইংরেজি পত্রিকায় তৎকালীন বাংলাদেশের প্রধানমন্ত্রী শেখ মুজিবুর রহমান সম্পর্কে প্রায় এক পৃষ্ঠাব্যাপী বিশেষ প্রতিবেদন প্রকাশিত হয়েছিল। শিরোনাম ছিল, The leader without  beard; neither visits any night club nor touched drinks In Life. (শ্মশ্রুবিহীন নেতা; যিনি জীবনে কোন নৈশ ক্লাবে যাননি কিংবা মদ স্পর্শ পর্যন্ত করেননি।) আলজিয়ার্সের সমুদ্র সৈকতে ফরাসি জেনারেলদের পরিত্যক্ত কটেজগুলো নবরূপে সজ্জিত করে জোট নিরপেক্ষ সম্মেলনের নেতৃবৃন্দের থাকার ব্যবস্থা করা হয়েছিল। বঙ্গবন্ধুর জন্যও নির্দিষ্ট হয়েছিল এই ধরনের একটি সুদৃশ্য কটেজ।,অভ্যাস অনুযায়ী খুব ভোরে একজন মাত্র নিরাপত্তা কর্মী আর দোভাষীকে নিয়ে তিনি প্রাতঃভ্রমণ শেষ করে ফেরেন তাঁর কটেজে। দেখেন বিরাট আকারের এক মটর ভ্যান সেখানে দাঁড়িয়ে। বুকে নিরাপত্তা কর্মীর ব্যাজ লাগানো দুজন কর্মী তালিকা মিলিয়ে নানা ধরনের খাবার-দাবার, টিন ফুড, মাছ মাংস এমনকি টাটকা শাক-সবজি আর ফল-মূল পর্যন্ত নামিয়ে রাখছে। শেষ আইটেম ছিল কয়েক ক্রেট পানীয়। ক্রেটগুলো নামাবার সঙ্গে সঙ্গে বঙ্গবন্ধু খুবই চঞ্চল হয়ে উঠেন এবং বিকট এক চীৎকার দিয়ে দোভাষীকে তর্জনী তুলে বলেন, “এই কটেজে একমাত্র কোকাকোলা'-সেভেন আপ ছাড়া বিয়ার, হুইস্কি, ভোদকা, জিন, রাম, রেডওয়াইন কিছুই সরবরাহ করা যাবে না।” বিস্মিত দোভাষী জীবনে বহু ভিআইপির সঙ্গে কাজ করেছেন কিন্তু এমন অভিজ্ঞতা এই প্রথম। কী আশ্চর্য, প্রধানমন্ত্রী মুজিবের গালে শ্মশ্রু আর মাথায় টুপি কোনটাই নেই। অথচ কী ভয়ংকর ইসলামী নীতিবোধ! এরপর স্থানীয় দেহাতী ভাষায় কর্মী দুজনকে বুঝিয়ে বললেন মদের ক্রেটগুলো ফিরিয়ে নেয়ার জন্য।,অতএব এটা স্পষ্ট করেই বলা যায় সংবিধানের মূলনীতি জাতির পিতা বা কারো ব্যক্তিগত নীতি আদর্শ নয়। এগুলো রাষ্ট্রের মূলনীতি। গণপ্রজাতন্ত্রী বাংলাদেশ ওই সকল আদর্শ দ্বারা চালিত হবে যাতে একজন সাধারণ নাগরিক তিনি যে ধর্মাবলম্বীই হোন না কেন সমান অধিকারের ভিত্তিতে ধর্ম-কর্ম পালন করবেন অথবা করবেন না। ১৯৭৫ সালের ১৪ অগাস্ট রাত পর্যন্ত ‘রাষ্ট্রের ধর্মনিরপেক্ষতা’ নিয়ে কারও কোন প্রশ্ন ছিল না। বঙ্গবন্ধু সংবিধানে এত আধুনিকভাবে তা প্রয়োগ করেছিলেন যা পশ্চিমা দেশগুলোও পারেনি। আমার প্রায় ২৯ বছরের অভিজ্ঞতার আলোকে বলতে পারি জার্মানি যদিও নিজেদের ধর্মনিরপেক্ষ হিসেবে দাবি করে কিন্তু বঙ্গবন্ধুর মতো আধুনিকভাবে তারা তা প্রয়োগ করতে পারেনি। এখানকার সরকার ক্যাথলিক ও এভাঞ্জেলিক গির্জাগুলোকে পৃষ্ঠপোষকতা করে থাকে। প্রত্যেকটি ক্যাথলিক ও এভাঞ্জেলিক অনুসারীকে তার বেতনের ৩ শতাংশ ধর্মীয় কর দিতে হয়। যদি কেউ সেটা না করতে চান, তাকে আনুষ্ঠানিক ঘোষণা দিয়ে ধর্মীয় নিরাপত্তা বলয় থেকে বেরিয়ে যেতে হবে। সেক্ষেত্রে তার মৃত্যুর পর ধর্মীয় প্রতিষ্ঠানগুলো কোন রকম ধর্মীয় আনুষ্ঠানিকতায় সাহায্য করবে না। ক্যাথলিক ও এভাঞ্জেলিক গির্জার এই কর সরকারিভাবে বেতন থেকে কেটে নেওয়া হয় এবং ধর্মীয় প্রতিষ্ঠানগুলোকে প্রদান করা হয়। সরকারি পৃষ্ঠপোষকতায় এক মারাত্মক ধর্ম ব্যবসা বলে আমার কাছে মনে হয়েছে। বিলিয়ন বিলিয়ন ইউরো এখান থেকে হাতিয়ে নিয়ে বিধাতার নামে ধর্ম ব্যবসায়ীদের জাঁকজমকপূর্ণ জীবনযাপনে ব্যয় করছে, যা শুধু অনৈতিক নয় মহাপাপ।,কিন্তু বাংলাদেশে বঙ্গবন্ধুর সময় তো নয়ই এখনও সরকারিভাবে ধর্মীয় প্রতিষ্ঠানগুলোকে এজাতীয় কোন পৃষ্ঠপোষকতা করা হয় না। তবে একথা সত্য জার্মানিতে কাউকে কোন বিশেষ ধর্ম পালনে বাধাদান বা উৎসাহিত করা হয় না এবং কেউ কোন ধর্ম পালন না করলেও তাকে উত্যক্ত করা হয় না। একজন নাগরিক ধর্ম পালন করা বা না করার ক্ষেত্রে সম্পূর্ণ স্বাধীন।,এখন প্রশ্ন হলো, তাহলে বঙ্গবন্ধুর নীতি-আদর্শগুলো কী? সর্বকালের সর্বশ্রেষ্ঠ বাঙালি শেখ মুজিব প্রাত্যহিক কার্যক্রমের মধ্যে যে সকল নিয়মনীতি ও ন্যায়পরায়ণতার অনুসরণ করেছেন সেগুলোকে আমরা তার নীতি আদর্শ হিসেবে চিহ্নিত করতে পারি। বঙ্গবন্ধুর বিভিন্ন ক্ষেত্রে যে সকল নীতিমালা অনুসরণ করেছেন তা এক কথায় বলে দেওয়া অসম্ভব। তার সকল নীতি আদর্শকে চিহ্নিত করাও এক বিশাল কর্মযজ্ঞ, যা শুধু দীর্ঘ গবেষণার মাধ্যমে বেরিয়ে আসতে পারে।   ,আমি বঙ্গবন্ধুকে নিয়ে দীর্ঘদিনের গবেষণায় তার অনেক নীতি-আদর্শকে চিহ্নিত করেছি। আজ তার কয়েকটি নিয়ে আলোচনা করবো। স্বাধীনতার ৫১ বছর এবং বঙ্গবন্ধুর মৃত্যুর ৪৮ বছর পরও আমাদের নেতারা মঞ্চে উঠে শুধু বুলি আওড়াচ্ছেন বঙ্গবন্ধুর নীতি আদর্শ বাস্তবায়নের। অথচ সামান্যতম ধারণা ছাড়া ওই সব নেতারা বঙ্গবন্ধুর নীতি-আদর্শ কীভাবে বাস্তবায়ন করবেন! এ জাতীয় মুখস্থ বুলি আওড়ানোর কোন অর্থ হয় না। আমি নিশ্চিত জানি এবারও ১০ জানুয়ারিতেও বঙ্গবন্ধুর প্রত্যাবর্তন দিবসে এর ব্যত্যয় হয়নি। সবাই মঞ্চে বসে ‘জাতির পিতার নীতি আদর্শ বাস্তবায়ন’ করেছেন!,১.  ১৯৭১ সালের ১৭ মার্চ একজন বিদেশি সাংবাদিক বঙ্গবন্ধুকে প্রশ্ন করেছিলেন, আপনার জন্মদিনে কী করবেন? উত্তরে বঙ্গবন্ধু বলেছিলেন- “আমি কেক কেটে জন্মদিন পালন করি না। আমার জন্মদিনই কী আর মৃত্যুদিনই কী, যেখানে প্রতিদিন আমার নিরপরাধ মানুষকে নির্বিচারে হত্যা করা হচ্ছে।” অথচ আজকাল প্রতিদিন সামাজিক যোগাযোগমাধ্যম সহ বিভিন্ন জায়গায় জন্মদিনের শুভেচ্ছা আর উপহারের ছড়াছড়ি। এসব জন্মদিনের অধিকাংশই আবার ভুয়া।,২. জাতির জনক বঙ্গবন্ধু শেখ মুজিবুর রহমান শিক্ষিত সমাজের চরিত্রের পরিবর্তন চেয়েছিলেন। ১৯৭৫ সালের ২৬শে মার্চের শেষ জনসভায় তিনি শিক্ষিত সমাজের নৈতিক চরিত্রে হতাশা প্রকাশ করেছিলেন। সেদিন বঙ্গবন্ধু শিক্ষিত সমাজকে উদ্দেশ্য করে বলেছিলেন যে, তাদের চরিত্রের পরিবর্তন হয় নাই। তিনি বলেন, একজন কৃষক যখন আসে খালি গায়ে, লুঙ্গী পরে, আমরা বলি, ‘এই বেটা, কোত্থেকে আইছিস, বাইরে বয়।’ একজন শ্রমিক যদি আসে বলি ‘ঐখানে দাড়া।’ ‘এই রিক্সাওয়ালা, ঐভাবে চলিস না।’ তাচ্ছিল্যের সঙ্গে তাদের সঙ্গে কথা বলে শিক্ষিত সমাজ। তাঁদের তুচ্ছ করেন। এর পরিবর্তন চেয়েছিলেন বাঙালির নেতা, তিনি গরীব-দুঃখী-মেহনতি মানুষের সম্মান নিশ্চিত করতে চেয়েছিলেন।,কিন্তু এখনও আমাদের দেশে গরীব-দুঃখী-মেহনতি মানুষের সম্মান নিশ্চিত করা সম্ভব হয়নি, যে পরিবর্তন তিনি চেয়েছিলেন তা বাস্তবায়িত হয়নি।,৩.  বঙ্গবন্ধু নিজের অধিকারের কথা সে যতই পরাক্রমশালী হোন না কেন সরাসরি মুখের উপর বলে দিতে পারতেন। তিনি তার মতপ্রকাশে কখনও মনের মধ্যে কোন জড়তা রাখেননি। একটি দরিদ্র দেশের সরকার প্রধান হলেও শেখ মুজিবুর রহমানের যেকোনও অযৌক্তিক কথাকে তাৎক্ষণিকভাবে প্রত্যুত্তর দেওয়ার সৎ সাহস ছিল। এ ব্যাপারে তার জুড়িও ছিল না। ১৯৭৩ সালের আলজিয়ার্সে চতুর্থ জোট নিরপেক্ষ সম্মেলন চলার সময়ে বঙ্গবন্ধু একান্তভাবে সৌদি বাদশাহ ফয়সলের সাথে সাক্ষাৎ করেছিলেন। কথোপকথন শুরু হলে বাদশাহ বলেন, ""আমি শুনেছি যে আসলে বাংলাদেশ আমাদের কাছ থেকে কিছু সাহায্যের প্রত্যাশী। কিন্তু কথা হচ্ছে আপনারা কোন ধরনের সাহায্য চান? দয়া করে বলুন আপনারা কী চান? অবশ্য এসব সাহায্য দেয়ার জন্য আমাদের কিছু পূর্বশর্ত রয়েছে।"",উত্তরে বঙ্গবন্ধু বলেন, ""এক্সলেন্সি, বেয়াদবি নেবেন না। আমি হচ্ছি বাংলাদেশের প্রধানমন্ত্রী। কিন্তু আমার তো মনে হয় না, মিসকিনের মত বাংলাদেশ আপনাদের কাছে কোনও সাহায্য চেয়েছে?"" সেদিন কথাবার্তার এক পর্যায়ে সৌদি বাদশাহ প্রস্তাব করেছিলেন বাংলাদেশের নাম ‘ইসলামিক রিপাবলিক অব বাংলাদেশ’ করার। বঙ্গবন্ধু তা নাকচ করে দিয়ে বলেন, “পরম করুণাময় আল্লাহতায়ালা তো শুধুমাত্র রাব্বুল মুসলেমিন নন- তিনি হচ্ছেন রাব্বুল আলামীনও। তিনি তো শুধুমাত্র মুসলমানদের আল্লাহ নন, তিনি হচ্ছেন সবকিছুর একমাত্র অধিকর্তা। তিনি হচ্ছেন সবকিছুর একমাত্র স্রষ্টা। এক্সলেন্সি, বেয়াদবি মাফ করবেন। আপনাদের দেশটার নামও তো ইসলামিক রিপাবলিক অব সৌদী অ্যারাবিয়া নয়।"",শেখ মুজিবের মতো নেতা বর্তমান সময়ে বিরল এখন এমন বুদ্ধিমতা ও সাহসিকতার সাথে কথা বলার মত বিশ্বে নেই।,৪.   গরীব-দুঃখী-মেহনতী মানুষের সম্মান নিশ্চিতের পাশাপাশি বঙ্গবন্ধু শিশুদের প্রাধান্য দিয়েছেন জাতীয় জীবনে। এমনকি তিনিই প্রথম ভেবেছিলেন শিশুদের সুরক্ষায় পূর্ণাঙ্গ একটি আইন থাকা জরুরী। আর এই পথ ধরেই ১৯৭৪ সালের ২২ জুন জাতীয় শিশু আইন প্রণয়ন করা হয়।,বঙ্গবন্ধু বিশ্বাস করতেন, আজকের শিশুরাই জাতির ভবিষ্যৎ। আগামী দিনে দেশ গড়ার নেতৃত্ব দেবে তারাই। ফলে আগে তাদেরই গড়ে তুলতে হবে। যখন তিনি একজন নেতা হয়ে উঠছেন তখনই তিনি তার পরিকল্পনায় শিশু-বান্ধব সিদ্ধান্ত রেখেছেন বলে জানিয়েছেন তার সহযোদ্ধারা।,তখন ১৯৭১- এর মার্চ, বঙ্গবন্ধু একদিন ঢাকা কলেজের অধ্যক্ষ জালাল উদ্দিন আহমেদ সাহেবের বাসার সামনে দিয়ে গাড়ি করে যাচ্ছিলেন। এমন সময় একটা বাচ্চা মেয়ে ‘মুজিব চাচু বলে ছাদ থেকে চিৎকার করে ওঠে।’ গাড়িটা তখন অনেক দূর চলে গিয়েছিল। হঠাৎ গাড়িটা থেমে গেল। তারপর আবার পিছে ফিরে আসে। তারপর বঙ্গবন্ধু গাড়ি থেকে নেমে, মেয়েটার সাথে কথা বলেছেন। যতদূর জানি এই মেয়েটার নাম ছিল তানিয়া। সে ছিল অধ্যক্ষ জালাল উদ্দিন আহমেদ সাহেবের নাতনি। অধ্যক্ষের সাথে বঙ্গবন্ধুর ব্যক্তিগতভাবে কোনও পরিচয় ছিল না।,কিন্তু শিশুদের বিকাশে বর্তমান নেতৃত্ব কী বঙ্গবন্ধুর চিন্তা চেতনার বিকাশ ঘটাতে পেরেছেন? এখন অনেক ভূমি-দস্যু শিশুদের উদ্যানের জন্য যে জমি বরাদ্দ হওয়া উচিৎ ছিল তা অবৈধ দখল করে বাণিজ্য চালাচ্ছে।,৫.  শেখ মুজিবের ধ্যান-জ্ঞান ছিল দেশ ও দেশের জনগণ। তিনি কখনও স্বার্থপরতাকে প্রশ্রয় দেননি। ধ্বংসস্তূপের উপর দাঁড়িয়ে দেশের দায়িত্ব নিয়েছিলেন। সে দায়িত্ব না নিতে অনেকেই তাকে পরামর্শ দিয়েছিলেন। বলেছিলেন- আপনি জাতির পিতা, আপনি কেন যাবেন এরমধ্যে। তাদের মনে সন্দেহ ছিল যে এই যুদ্ধ বিধ্বস্ত দেশ তিনি একা সামাল দিতে পারবেন না। বঙ্গবন্ধু এর উত্তরে আব্দুর রাজ্জাককে বলেছিলেন, “দেখ আমি যদি স্বার্থপর হই তাহলে আমার এই দায়িত্ব নেয়া উচিৎ নয়। কারণ প্রধানমন্ত্রী হলেই আরেকজন আমার বিরোধিতা করবে। আমি যা পেয়েছি পৃথিবীর খুব কম রাষ্ট্রনায়ক এবং ব্যক্তিই তা পায়। কিন্তু তারপরও যদি আমি দেশের দায়িত্ব না নেই তাহলে তোরা ম্যানেজ করতে পারবি না। পৃথিবীর বিভিন্ন দেশ থেকে স্বীকৃতিগুলি আসবে না। আমি সেই ব্যবস্থাই এখন করছি। যে মানুষ আমার কথায় দেশের জন্য জীবন দিল, সংগ্রাম করলো, আত্মাহুতি দিল তাদের থেকে দূরে সরে যাওয়া আমার জন্যে ভালো হবে না । আমার ব্যক্তিগত স্বার্থে সেই জাতির ভবিষ্যৎ সংগ্রাম থেকে আমি নিজেকে দূরে রাখতে পারি না।”,৬. বঙ্গবন্ধুর বড় ছেলে শেখ কামালের বিয়েতে একটা বড় মাছ এসেছিল কন্যা পক্ষ থেকে। কিন্তু তিনি তা খাননি। মরিচ পোড়া দিয়ে পাঙ্গাস মাছ খেতে খুব পছন্দ করতেন জাতির পিতা। বেগম মুজিব যখন বঙ্গবন্ধুকে বার বার অন্তত একবেলা মাছ খেতে অনুরোধ করছিলেন তখন তিনি বলেছিলেন, “রেনু, তুমি আমাকে ভাত খেতে বলো না।” নারী নেত্রীরা তখন বলেন যে মুজিব ভাই, “তাহলে কিন্তু আমরাও খাবো না”।  তখন বঙ্গবন্ধু বলেছিলেন, “না, তোরা এরকম কথা বলিস না। তোরাই তো বলেছিস আমাকে যে ২০ টাকা মন চাল দিবি, আর এখন দেখ মানুষ না খেয়ে থাকছে।” তিনি ভাত খান নি।,তখন বাংলাদেশে চাল এসেও ফিরে গিয়েছিল। আন্তর্জাতিক একটা চক্রান্ত চলছিল তার বিরুদ্ধে। যারা স্বাধীনতা মেনে নেয়নি তারাই এরকম করেছিল। বঙ্গবন্ধু সবকিছুই জানতেন। তারপরও এর দায় তিনি তার নিজের উপরেই টেনে নিয়েছিলেন। দুর্ভিক্ষের সময় বঙ্গবন্ধু যে ভাত খান নি, তার সত্যতা পাওয়া যাবে ড. এম এ ওয়াজেদ মিয়ার ‘বঙ্গবন্ধু শেখ মুজিবকে ঘিরে কিছু ঘটনা ও বাংলাদেশ’ গ্রন্থে। সেখানে তিনি লিখেছেন, “পুরো দুর্ভিক্ষের সময়টা তিনি রুটি খেয়ে কাটিয়েছেন, ভাত খাননি।” অথচ একাধারে রুটি তিনি সহ্য করতে পারতেন না। পেটের পীড়া দেখা দিত। একথা তিনি ‘কারাগারের রোজনামচা’-গ্রন্থে উল্লেখ করেছেন। ,৭. ছোটবেলা থেকেই শেখ মুজিব অত্যন্ত হৃদয়বান ছিলেন। তখনকার দিনে ছেলে-মেয়েদের পড়াশোনার তেমন সুযোগ ছিল না। অনেকে বিভিন্ন বাড়িতে আশ্রিত থেকে পড়াশোনা করতো। চার-পাঁচ মাইল পথ হেঁটে স্কুলে আসতে হতো। সকালে ভাত খেয়ে স্কুলে আসতো। আর সারাদিন অভুক্ত অবস্থায় অনেক দুরে হেঁটে তাদের ফিরতে হতো। বঙ্গবন্ধু তাদেরকে বাড়িতে নিয়ে আসতেন। সকলকে নিয়েই তিনি খাবার খেতেন। বঙ্গবন্ধুর মা তার নাতনিকে বলেছেন, তার খোকার (বঙ্গবন্ধুর) জন্য মাসে কয়েকটা ছাতা কিনতে হতো। কারণ আর কিছুই নয়, অনেক গরীব ছেলে, ছাতা কিনতে পারে না। দূরের পথ রোদ-বৃষ্টিতে কষ্ট হবে দেখে তাদের ছাতা দিয়ে দিতেন তিনি। এমনকি পড়ার বইও মাঝে মাঝে দিয়ে আসতেন। যখন ছুটির সময় হতো, তখন বঙ্গবন্ধুর মা আম গাছের নিচে এসে দাঁড়াতেন, খোকা আসবে, দূর থেকে রাস্তার উপর নজর রাখতেন। একদিন দেখেন তার খোকা গায়ে চাদর জড়িয়ে হেঁটে আসছে। পরনের পাজামা-পাঞ্জাবি নেই, কী ব্যাপার? এক গরীব ছেলেকে তার শতচ্ছিন্ন কাপড় দেখে সব দিয়ে এসেছেন খোকা।,৮.  ১৯৪৩- এর দুর্ভিক্ষের সময় শেখ মুজিব তার পিতার অনুপস্থিতিতে নিজেদের ধানের গোলা খুলে দিয়েছিলেন দুর্ভিক্ষপীড়িত মানুষের জন্য। ইংরাজিতে একটা প্রবাদ আছে, ‘চ্যারিটি বিগিনস ফ্রম হোম’। বঙ্গবন্ধু অন্যের বিপদে সাড়া দিতে কখনো ভোলেননি। তিনি নিজের বিপদ ও সম্পদকে উপেক্ষা করেছেন অন্যের সাহায্যে। তবে এসব কাজে তার মহানুভব মাতা-পিতা কখনও বাধা হয়ে দাঁড়াননি বরং উৎসাহ দিয়েছেন। পরিবার থেকেই বঙ্গবন্ধুর দাতব্য কর্মকাণ্ডের হাতেখড়ি হয়েছিল।,৯. আদিবাসীদের আমন্ত্রণে বঙ্গবন্ধু শেখ মুজিব ২১শে জানুয়ারি দুপুরে আদিবাসী গ্রাম চুনিয়ায় সফর করেন। সেই সময়ে ডাকবাংলোতে বঙ্গবন্ধুর সাক্ষাৎ পেয়েছিলেন মধুপুর উপজেলা আওয়ামী লীগের নেতা ইয়াকুব আলী। তিনি সেদিনের স্মৃতিচারণ করে বলেন, “তখন আমি শোলাকুড়ি হাই স্কুলের ষষ্ঠ শ্রেণীর ছাত্র। ১৯৭০ সালের নির্বাচনের পরের ঘটনা। হঠাৎ শোলাকুড়ি বাজারে শুনতে পান, বঙ্গবন্ধু ডাকবাংলোতে বিশ্রাম নিতে এসেছেন। তাঁর সঙ্গে আছেন বেগম ফজিলাতুন নেছা ও শেখ রাসেল। স্কুলের ছাত্রদের নিয়ে তিনি বাংলোতে যান বঙ্গবন্ধুর সঙ্গে দেখা করতে। অনেকেই তাঁর সঙ্গে দেখা করতে এসেছিল। তিনি কারো মাথায় হাত রেখেছেন, কারো পিঠ চাপড়ে দিয়েছেন। উপস্থিত ছাত্রদের মধ্য থেকে তিনি (বঙ্গবন্ধু) ইয়াকুব আলীকে ডেকে নাম জিজ্ঞেস করেন।’ মহান নেতা মুজিবকে ইয়াকুব আলী ‘স্যার' বলে সম্বোধন করলে তিনি ধমক দিয়ে বলেন, ‘স্যার না বলে, ভাই বলে ডাকবি।’ অথচ আজকাল দেখি নেতারা ভাইয়ের পরিবর্তে স্যার শুনতেই বেশী পছন্দ করেন।’,১০. আমরা জানি দেশ স্বাধীন হবার সাথে সাথে বাংলাদেশের বিরোধিতা করে যারা পাকিস্তানি পক্ষ নিয়েছিল তাদের অনেককে গ্রেপ্তার করে কারাগারে রেখেছিল সে সময়কার সরকার। কিন্তু বঙ্গবন্ধু স্বদেশ প্রত্যাবর্তনের পর ওই সমস্ত ব্যক্তির মধ্যে যারা হত্যা ও ধর্ষণ কিংবা কোন ভয়ঙ্কর অপরাধের সঙ্গে জড়িত ছিল না, সেসব প্রবীণ রাজনীতিবিদদের আর্থিক অসুবিধাগ্রস্ত পরিবারের জন্য মাসিক ভাতা প্রদানের ব্যবস্থা করেছিলেন তিনি। রফিকুল্লাহ চৌধুরী (বর্তমান স্পিকারের বাবা) জানিয়েছিলেন এই অর্থ প্রদান তদারকির দায়িত্ব ছিল তার হাতে। কিন্তু কাউকে গুরুত্বপূর্ণ দায়িত্ব দিয়ে নিশ্চিন্তে বসে থাকার পাত্র বঙ্গবন্ধু কখনো ছিলেন না। শত ব্যস্ততার মাঝে একদিন হঠাৎ করে প্রশ্ন করলেন তরুণ একান্ত সচিব রফিকুল্লাহ চৌধুরীকে পরিবারগুলোর সবাইকে কি টাকা পৌঁছানো হয়েছে?,রফিকুল্লাহ চৌধুরী উত্তর দেন- জি না স্যার, কিছু সমস্যার কারণে এখনও কয়েকটি পরিবারকে দেয়া সম্ভব হয়নি। অপ্রস্তুত কণ্ঠে তিনি জবাব দিয়েছিলেন। শুনে গম্ভীর ও ব্যথাহত কণ্ঠে বঙ্গবন্ধু শেখ মুজিব বলেছিলেন, “আজ মাসের সাত তারিখ অথচ এখনও তাদের কারও কারও কাছে টাকা পৌঁছানো বাকি রয়ে গেছে? তুমি কি করে বুঝবে পরিবারের প্রধান জেলে থাকলে সংসারের অন্যদের কত নিদারুণ কষ্ট পোহাতে হয়, আমি তো সেটা জানি!”,তরুণ একান্ত সচিব মাথাটা চুলকে জবাব দিয়েছিলেন, “স্যার, আমিও তো প্রায় একবছর জেল খেটেছিলাম।” বঙ্গবন্ধু উত্তরে, “খেটেছিলে সেটাতো ভাল করেই জানি। কিন্তু সে সময় তোমার কি সংসারের প্রতি কোন দায়িত্ব ছিল? তুমিতো তখন ছাত্র- বিয়েই করনি!”,এরকম শত শত মানবিক নীতি বঙ্গবন্ধু অনুসরণ করেছেন। সেগুলোর প্রয়োগ আমাদের জাতীয় জীবনে অত্যন্ত জরুরী। এসকল নীতির অনুসরণ দারিদ্র বিমোচনে সহায়তা করবে। জনগণকে শিক্ষিত, দয়ালু, পরোপকারী, মিতব্যয়ী ও নিষ্ঠাবান করে তুলবে। বঙ্গবন্ধু তার দেশ ও জাতির নাড়ির স্পন্দন অনুভব করতেন সূক্ষ্মভাবে যা আর কোন নেতা পারেননি। আর এই কারণেই তার অনুসৃত নীতি-আদর্শসমূহ জাতি গঠনে মহৌষধের মত কাজ করতে পারে। আমাদেরকে অনুধাবন করতে হবে কেন বঙ্গবন্ধু দলকে সুসংগত করতে মন্ত্রিত্ব ছেড়ে দিয়েছিলেন। কারণ, তিনি বুঝেছিলেন দল শক্তিশালী না হলে সুন্দর দেশ গড়ে তোলা যাবে না। আর দুই দায়িত্ব হাতে নিয়ে কোনটাই ঠিকমত সম্পাদন করা যাবে না। তাই তিনি মন্ত্রীর ক্ষমতা ও সুবিধা অবলীলায় ত্যাগ করেছেন। আমার মনে হয় এখনই সময় আমাদের নেতাদের, জাতির ও জনগণের বঙ্গবন্ধুর নীতি আদর্শের কঠোরভাবে অনুসরণ করা।,Copyright © 2022, bdnews24",bn,2023-01-10 17:11:00+06:00
Bdnews24,"সাকিব, সোহান ও এনামুলের জরিমানা",cricket,https://bangla.bdnews24.com/cricket/ev3zqts31q," ,বিপিএলের মঙ্গলবার ফরচুন বরিশাল ও রংপুর রাইডার্সের বিপক্ষে ম্যাচে বিতর্কিত ঘটনায় এই সাজা পেলেন তারা। বিসিবির আচরণবিধির ২.৪ ধারা অনুযায়ী ম্যাচ চলাকালে আম্পায়ারের নির্দেশনা ভঙ্গ করার দায়ে অভিযুক্ত হয়েছেন বরিশাল অধিনায়ক সাকিব ও রংপুর অধিনায়ক সোহান। ,আচরণবিধির ২.৮ ধারা ভঙ্গের দায়ে শাস্তি পেয়েছেন এনামুল, যেখানে আছে আম্পায়ারের সিদ্ধান্তে অসন্তোষ প্রকাশ করা। ,মাঠের দুই আম্পায়ার গাজী সোহেল ও রবীন্দ্র ভিমালাসারি, তৃতীয় আম্পায়ার মোর্শেদ আলি খান ও চতুর্থ আম্পায়ার মোজাহিদ স্বপ্ন এই অভিযোগ আনেন তিন ক্রিকেটারের বিরুদ্ধে। শাস্তির ঘোষণা দেন ম্যাচ রেফারি আখতার আহমেদ। তিনজনই দোষ স্বীকার করে সাজা মেনে নেওয়ায় আনুষ্ঠানিক শুনানির প্রয়োজন পড়েনি। ,এই ম্যাচের দ্বিতীয় ইনিংস শুরুর আগে সাকিব ও সোহানের বিতর্কিত ঘটনাটি ঘটে। রংপুরের কোন বোলারের মুখোমুখি হবে বরিশালের কোন ওপেনার, এই নিয়ে চলতে থাকে ঘুরপাক। বাঁহাতি ব্যাটসম্যানকে স্ট্রাইকে দেখে বাঁহাতি স্পিনার আক্রমণে আনছিলেন সোহান, ডানহাতি ব্যাটসম্যান স্ট্রাইকে এলে তিনি বল তুলে দিচ্ছিলেন অফ স্পিনারের হাতে। ,তখন সাকিবকে দেখা যায় ডাগআউটের সামনে থেকে ব্যাটসম্যানদের দিকে হাত ইশারায় কিছু দেখাতে। এক পর্যায়ে বেশ উত্তেজিত হয়েই মাঠে ঢুকে আম্পায়ারদের সঙ্গে তর্ক করতে দেখা যায় তাকে। পরে অবশ্য মাঠ ছেড়ে যান তিনি। শেষ পর্যন্ত সাকিবের চাওয়া মতোই বাঁহাতি ব্যাটসম্যান চতুরাঙ্গা ডি সিলভা মুখোমুখি হন বাঁহাতি স্পিনার রকিবুল হাসানের। ,এই ঘটনায় ইনিংস শুরু হতে দেরি হয়ে যায় বেশ কিছুটা সময়। ,এনামুলের ঘটনা ইনিংসের চতুর্থ ওভারে। সিকান্দার রাজার বলে তার এলবিডব্লিউয়ের আবেদনে আউট দেননি আম্পায়ার। রংপুর তখন রিভিউ নেয়। মাঠের আম্পায়ারের সিদ্ধান্ত বদলে যায় টিভি আম্পায়ারের কাছে। যদিও পরিপূর্ণ ডিআরএস নেই বিপিএলে, তবু এডিআরএস দেখেই মাঠের আম্পায়ারের সিদ্ধান্ত পরিবর্তন করার উপযুক্ত মনে করেন টিভি আম্পায়ার। ,আউটের সিদ্ধান্তে এনামুল বিস্মিত হয়ে যান। ক্ষিপ্ত হয়ে আম্পায়ারদের সঙ্গে কথা বলতে দেখা যায় তাকে। মাঠ ছাড়ার সময় বাউন্ডারি সীমানায় বিজ্ঞাপনী টবলারে ব্যাট দিয়ে সজোরে মারেন তিনি।,Copyright © 2022, bdnews24",bn,2023-01-10 16:26:00+06:00
Bdnews24,পোশাক খাতে ১ কোটি ৭০ লাখ ডলার বিনিয়োগ তাইওয়ান কোম্পানির,business,https://bangla.bdnews24.com/business/0ol1x7lbwy,"বাংলাদেশের বেসরকারি অর্থনৈতিক অঞ্চল বে ইকনোমিক জোনে নতুন বিনিয়োগ নিয়ে এসেছে তাইওয়ানের পোশাক প্রস্তুতকারক কোম্পানি ম্যাকালট।,মঙ্গলবার বাংলাদেশ অর্থনৈতিক অঞ্চল কর্তৃপক্ষ- বেজা কার্যালয়ে ১০ হাজার বর্গমিটার জমিতে একটি ছয়তলা কারখানা স্থাপন করে মাকালটকে ইজারা দেওয়ার চুক্তি হয়েছে।,বে অর্থনৈতিক অঞ্চলের ব্যবস্থাপনা পরিচালক জিয়াউর রহমান ও ম্যাকালট বাংলাদেশ লিমিটেডের চেয়ারম্যান চও সিন-পেন চুক্তিতে সই করেন।,গাজীপুরের কোনাবাড়ীর ওই অঞ্চলে নতুন করে এক কোটি ৭০ লাখ ডলারের বিনিয়োগ হবে বলে কোম্পানির পক্ষ থেকে জানানো হয়।,চও সিন-পেন বলেন, বাংলাদেশে ভালো বিনিয়োগের পরিবেশ রয়েছে। ভবিষ্যতে তারা আরও বিনিয়োগে আগ্রহী।,১৯৯০ সাল থেকে গ্লোবাল সাপ্লাই চেইনের সমন্বয়কারী কোম্পানি হিসাবে কাজ করা ম্যাকালট বিভিন্ন দেশে উৎপাদিত অন্তর্বাস, ঘুমের পোশাক, স্কার্ট, শার্ট, প্যান্ট, শর্টস যুক্তরাষ্ট্রের বাজারে রপ্তানি করে।,২০২২ সালে ম্যাকালটের কেনা-বেচার পরিমাণ এক বিলিয়ন ডলারের বেশি ছিল বলে জানান কর্মকার্তারা।,বর্তমানে চীন, কম্বোডিয়া, ইন্দোনেশিয়া, ফিলিপিন্স ও ভিয়েতনামের ১৮টি কারখানায় বছরে ১৮০ মিলিয়ন পোশাক তৈরি হচ্ছে। কর্মরত আছে ৩৪ হাজারের বেশি কর্মী।,২০১৭ সালে গাজীপুরের কোনাবাড়িতে ৩৫ একর জমিতে অর্থনৈতিক অঞ্চল স্থাপন শুরু করে বে ইকনোমিক জোন। এরই মধ্যে ৬ কোটি ৭০ লাখ ডলারের দেশীয় বিনিয়োগ পেয়েছে এই বেসরকারি অর্থনৈতিক অঞ্চল।,ব্যবস্থাপনা পরিচালক জিয়াউর রহমান বলেন, বাংলাদেশের জনঘনত্ব ও স্বস্তা শ্রমবাজারের কারণে তাইওয়ানের আরও কয়েকটি কোম্পানি বিনিয়োগের আগ্রহ দেখাচ্ছে। সেক্ষেত্রে রাজনৈতিক স্থিতিশীলতা ও নীতিগত ধারাবাহিকতা আশা করেন তারা।,তিনি আরও বলেন, নতুন এই বিনিয়োগকারী প্রতিষ্ঠান শিল্প স্থাপনের কার্যক্রম দ্রুত শুরু করবেন। তাইওয়ানিজ বিনিয়োগের এই ধারাবাহিকতা বজায় থাকলে বে অর্থনৈতিক অঞ্চল তাইওয়ানিজ বিনিয়োগ হাব হিসেবে পরিচিতি পাবে।,বেজার নির্বাহী চেয়ারম্যান শেখ ইউসুফ হারুন বলেন, বেজা বাংলাদেশে বিনিয়োগ-বান্ধব সুষ্ঠু পরিবেশ গড়ে তুলতে সমর্থ হয়েছে। বেসরকারি অর্থনৈতিক অঞ্চল বেজার বিনিয়োগের অন্যতম সহায়ক ভূমিকা পালন করছে।,এ সময় বিনিয়োগকারীকে সব নিয়ম মেনে দ্রুত শিল্প স্থাপনের অনুরোধ জানান নির্বাহী চেয়ারম্যান।,Copyright © 2022, bdnews24",bn,2023-01-10 17:57:00+06:00
Bdnews24,যশোর সড়কে পড়ে ছিল দুটি মরদেহ,samagrabangladesh,https://bangla.bdnews24.com/samagrabangladesh/hjgcv4eggh,"যশোর সদর উপজেলায় সড়কে পড়ে থাকা দুই মোটরসাইকেল আরোহীর মরদেহ উদ্ধার করেছে পুলিশ।,যশোর-ঝিনাইদহ সড়কের শানতলা এলাকার সাবেক পেপসি কোম্পানি ভবনের সামনে থেকে মঙ্গলবার রাত ৯টার দিকে দুটি মরদেহ উদ্ধার করা হয় বলে যশোর কোতোয়ালী থানার ওসি তাজুল ইসলাম জানান।  ,নিহতরা হলেন- ঝিনাইদহের কালীগঞ্জ উপজেলার বারোবাজারের ইসাহাক আলীর ছেলে বুলু মিয়া (৪০) এবং যশোরের চৌগাছা উপজেলার সৈয়দপুর গ্রামের কাদের মোল্লার ছেলে হযরত আলী (৩৫)।,হযরত ভাড়ায়চালিত মোটরসাইকেলের চালক ছিলেন। মরদেহ দুটি যশোর জেনারেল হাসপাতাল মর্গে পাঠিয়েছে পুলিশ।,ওসি তাজুল ইসলাম জানান, সড়কে দুই মোটরসাইকেল আরোহীকে মৃত অবস্থায় পড়ে থাকতে দেখেন পথচারীরা। তারা ফায়ার সার্ভিস ও পুলিশকে জানান।,“ধারণা করা হচ্ছে, সড়ক দুর্ঘটনায় তাদের মৃত্যু হয়েছে। তবে কোন পরিবহনের সঙ্গে দুর্ঘটনা ঘটেছে তা জানা যায়নি। দুর্ঘটনার পর পরিবহনটি পালিয়ে গেছে বলে মনে হয়।”,ঘটনাস্থলে থাকা যশোর সদরের চুড়ামনকাটির সাংবাদিক আলমগীর হোসেন বলেন, তারা কয়েকজন মোটরসাইকেলে যশোর শহর থেকে চুড়ামনকাটি যাওয়ার পথে ওই দুজনকে পড়ে থাকতে দেখেন। এরপর ফায়ার সার্ভিস ও পুলিশকে অবহিত করেন।,“সড়কে পড়ে থাকা একটি মোবাইল থেকে পরিবারের কাছে ফোন দিয়ে জানতে পারি সেটি বুলুর। তিনি বারোবাজার ইউনিয়ন পরিষদের চেয়ারম্যান আবুল কালাম আজাদের চাচাতো ভাই।”,আলমগীর আরও বলেন, “ইউপি চেয়ারম্যান আমাদের জানান, বুলু ভাড়ায়চালিত মোটরসাইকেলে রাতে বারোবাজার থেকে যশোরের ধর্মতলায় যাওয়ার পথে দুর্ঘটনার শিকার হয়েছেন।“,Copyright © 2022, bdnews24",bn,2023-01-10 17:41:00+06:00
Bdnews24,রেকর্ড গড়লেও তা 'জীবন বদলে দেবে না' গুয়ার্দিওলার,sport,https://bangla.bdnews24.com/sport/7zkpq8tzvi," ,২০১৬ সালে সিটির কোচ হওয়ার পর লিগ কাপে গুয়ার্দিওলার সাফল্যের পাল্লা বেশ ভারি। তার হাত ধরে এ পর্যন্ত এই টুর্নামেন্টের চারটি শিরোপা জিতেছে দলটি। কোচ হিসেবে এই প্রতিযোগিতায় গুয়ার্দিওলার সমান চ্যাম্পিয়ন হয়েছেন ফার্গুসন, জোসে মরিনিয়ো ও ব্রায়ান ক্লগ।,নিজেদের পরবর্তী ম্যাচে আগামী বুধবার লিগ কাপের কোয়ার্টার-ফাইনালে সাউথ্যাম্পটনের বিপক্ষে খেলবে সিটি।,সাউথ্যাম্পটন ম্যাচের আগের সংবাদ সম্মেলনে গুয়ার্দিওলার কাছে জানতে চাওয়া হয়েছিল যে, রেকর্ড গড়া নিয়ে তিনি ভাবেন কি-না। জবাবে সাবেক বার্সেলোনা কোচ বলেন, 'একেবারেই না'। ,“আমরা এটি (লিগ কাপ) জিততে চাই, কিন্তু স্যার অ্যালেক্সের (ফার্গুসন) চেয়ে বেশি কিছু পাওয়ার ব্যাপারটা আমার জীবনকে পরিবর্তন করবে না। ব্রায়ান (ক্লগ) এবং স্যার অ্যালেক্সের ক্ষেত্রেও বিষয়টি একই রকম। আমরা আমাদের সেরাটা দেওয়ার চেষ্টা করি।” , “এটা শুধু শিরোপার বিষয় নয়, আমরা যেভাবে কাজ করি, যেভাবে খেলি, অনেক ম্যাচ, অনেক বছর পরও উঁচু মান বজায় রাখার মতো অনেক কিছুই চমৎকার হয়েছে। আমি অনেকবার বলেছি যে, সাফল্যের কৃতিত্ব কেবল খেলোয়াড়দের।”,Copyright © 2022, bdnews24",bn,2023-01-10 17:29:00+06:00
Bdnews24,জাবি শিক্ষকের যৌন হয়রানির অভিযোগের তদন্ত নিয়ে ‘লুকোচুরি’,samagrabangladesh,https://bangla.bdnews24.com/samagrabangladesh/41f8l0xs9v,"এক শিক্ষকের যৌন হয়রানির অভিযোগের তদন্ত নিয়ে জাহাঙ্গীরনগর বিশ্ববিদ্যালয় কর্তৃপক্ষ ‘লুকোচুরি’ করছে বলে অভিযোগ আনা হয়েছে।,পাবলিক হেলথ্ অ্যান্ড ইনফরমেটিকস্ বিভাগের সহকারী অধ্যাপক মাহমুদুর রহমান জনির বিরুদ্ধে ‘চাকরির প্রলোভনে অনৈতিক সম্পর্ক স্থাপনে’র অভিযোগের তদন্ত কমিটি গঠন প্রসঙ্গে এই অভিযোগ এনেছেন শিক্ষক-শিক্ষার্থীরা। ,মঙ্গলবার দুপুরের দিকে অভিযোগের তদন্ত কাজের অগ্রগতি সম্পর্কে উপাচার্যের সঙ্গে দেখা করেন শিক্ষক-শিক্ষার্থীদের কয়েকজন। পরে তারা সংবাদ সম্মেলনে এসে এই অভিযোগ আনেন। ,এ সময় দর্শন বিভাগের অধ্যাপক রায়হান রাইন বলেন, “আমরা জেনেছিলাম গত বছরের ৮ ডিসেম্বরে জনির বিরুদ্ধে তদন্ত কমিটি গঠিত হয়েছে। তবে এক মাস অতিবাহিত হলেও তদন্ত কাজ শুরু হয়নি। অথচ আজকে জানলাম, সিন্ডিকেট কর্তৃক কোনো তদন্ত কমিটিই গঠিত হয়নি।” ,“সিন্ডিকেটের রেজ্যুলেশনে তদন্ত কমিটি গঠনের জন্য উপাচার্যকে দায়িত্ব দেওয়া হয়েছে। এরপর আরও একটি সিন্ডিকেট সভা হলেও উপাচার্য তদন্ত কমিটি গঠন করেননি। পরে মাসখানেক সময় অতিবাহিত হলে একটি প্রাথমিক কমিটি গঠন করেছে। অথচ কথা ছিলো সিন্ডিকেট থেকে স্ট্র্যাকচারাল কমিটি গঠনের।” ,মাহমুদুর রহমান জনিকে শিক্ষকতা থেকে অপসারণের দাবি জানিয়ে অধ্যাপক রায়হান রাইন বলেন, “বিশ্ববিদ্যালয়ের চাকরিবিধি অনুসারে জনি এরই মধ্যে নৈতিক স্খলনের কারণে শিক্ষক হওয়ার অযোগ্য বলে প্রমাণিত হয়েছে। তার ‘যৌন নিপীড়ন’ বিশ্ববিদ্যালয়ের শিক্ষকদের ওপর কালেমা লেপন করেছে।” ,ইতিহাস বিভাগের অধ্যাপক আনিছা পারভীন জলি বলেন, “জনির বিরুদ্ধে একটি পক্ষপাতমূলক দলীয় কমিটি গঠন হয়েছে। যাদের থেকে ন্যায়বিচার আশা করা কঠিন।”,“এই ঘটনার দ্রুত বিচার হওয়া প্রয়োজন। বিচার না হওয়া পর্যন্ত আমরা আন্দোলন চালিয়ে যাব। অচিরেই একটি মোর্চা গঠন করে আন্দোলন কর্মসূচি ঘোষণা করা হবে। আমরা চাই না, বিশ্ববিদ্যালয়ে কোনো নীপিড়কের কারণে শিক্ষার্থীরা অনিরাপদ হোক।” ,তদন্ত কাজে কেন ‘গড়িমসি’ হচ্ছে জানতে চাইলে উপাচার্য অধ্যাপক নূরুল আলম বিডিনিউজ টোয়েন্টিফোর ডটকমকে বলেন, “কিছু প্রক্রিয়াগত কারণে আমাদের দেরি হয়েছে। কিন্তু দেরিতে হলেও প্রাথমিক সত্যাসত্য তদন্ত কমিটি গঠিত হয়েছে। আশা করি, এই ঘটনার সুষ্ঠু তদন্ত শেষে সঠিক বিচার সম্পন্ন হবে।” ,সংবাদ সম্মেলনে আরও উপস্থিত ছিলেন দর্শন বিভাগের অধ্যাপক কামরুল আহসান, জাহাঙ্গীরনগর সাংস্কৃতিক জোটের সভাপতি সৌমিক বাগচী, ছাত্র ইউনিয়ন জাবি সংসদের সাংঠনিক সম্পাদক আলিফ মাহমুদ, সমাজতান্ত্রিক ছাত্র ফ্রন্টের সাধারণ সম্পাদক কনোজ কান্তি রায়। ,গত বছরের ১ ডিসেম্বর সহকারী অধ্যাপক জনির ‘অনৈতিক সম্পর্ক’ গড়ে তোলার অভিযোগ তদন্তের দাবি জানিয়েছিলেন বিশ্ববিদ্যালয়ের কয়েকজন শিক্ষক। ,Copyright © 2022, bdnews24",bn,2023-01-10 18:07:00+06:00
Bdnews24,হ্যারির স্মৃতিকথনে রাজবংশে কালির ছোপ,world,https://bangla.bdnews24.com/world/p892sb1vyy,"দেখার আগেই চলছিল আলোচনা, প্রিন্স হ্যারির স্মৃতিকথা ‘স্পেয়ার’ এখন পৌঁছে গেছে পাঠকের হাতে। যুক্তরাজ্যের বর্তমান রাজা তৃতীয় চার্লস ও প্রয়াত প্রিন্সেস ডায়ানার ছোট ছেলে হেনরি চার্লস অ্যালবার্ট ডেভিড, প্রিন্স হ্যারি নামেই তার পরিচিতি, রাজকীয় উপাধি তার ডিউক অব সাসেক্স। তবে রাজকীয় দায়িত্ব তিনি ছেড়ে দিয়েছেন আগেই। ,হাজার বছরের রাজপরিবারের সন্তান, আবার ঠিক রাজপরিবারে নেই- হ্যারির এমন অবস্থা তার স্মৃতিকথার নাম হয়ে এসেছে। তিনি বইটির নাম রেখেছেন- ‘স্পেয়ার’, দৃশ্যত তিনি এটাই বোঝাতে চেয়েছেন যে তিনি ‘স্পেয়ার এয়ার’ বা সিংহাসনের অতিরিক্ত বা অপ্রয়োজনীয় উত্তরাধিকারী।,মঙ্গলবার সাধারণ পাঠকের নাগালে আসার আগেই অবশ্য এই বই নিয়ে সংবাদ মাধ্যমে ব্যাপক আলোচনা শুরু হয়। প্রকাশের নির্ধারিত সময়ের আগেই যুক্তরাজ্যের দ্য গার্ডিয়ান এই বইয়ের একটি কপি সংগ্রহ করে এবং এর চুম্বক অংশ নিয়ে প্রতিবেদন প্রকাশ করে। যুক্তরাষ্ট্রের সিএনএনও আলোচিত বইটির একটি সংগ্রহ করে তার উল্লেখযোগ্য অংশ নিয়ে প্রতিবেদন প্রকাশ করেছে।,আত্মজীবনী হিসেবে লেখা এই বইয়ে ব্রিটেনের রাজপরিবার থেকে বের হয়ে আসা এই রাজপুত্র তার পরিবারের সদস্যদের সঙ্গে ব্যক্তিগত দূরত্ব ও টানাপড়েনের ঘটনা তুলে ধরেছেন। লিখেছেন, কী পরিস্থিতিতে তিনি ও তার স্ত্রী বাধ্য হয়েছেন রাজ পরিবার ছেড়ে আসতে। বড় ভাই, যুবরাজ উইলিয়ামসের সঙ্গে ব্যক্তিগত সম্পর্ক এবং রাজপরিবারের সঙ্গে তার দূরত্ব সৃষ্টির বিভিন্ন ঘটনা উঠে এসেছে বইটিতে। ,প্রাসাদের আড়ালে থাকা অনেক ঘটনা প্রকাশ্যে চলে এসেছে হ্যারির এই বইয়ের মধ্য দিয়ে, যা রাজ পরিবারের জন্য স্পষ্টতই বিব্রতকর। গার্ডিয়ানে এক কলামনিস্ট বই প্রকাশের পর লিখেছেন- এখন যে কেউ বলতে পারে, ব্রিটেনের প্রথম পরিবারের ভেতরেই যদি এমন সব ঘটনা ঘটে, তাহলে সবার কী অবস্থা?,‘স্পেয়ারে’ বর্ণনা করা বিভিন্ন ঘটনাবলী নিয়ে রাজপরিবার এখনও রয়েছে নিশ্চুপ। বিশেষ করে কেনসিংটন প্রাসাদ ও বাকিংহ্যাম প্রাসাদ থেকে এসব ঘটনার বিষয়ে আনুষ্ঠানিক কোনো বক্তব্য বা বিবৃতি আসেনি। ,তবে সব মিলিয়ে বইটিতে আসা নানা ঘটনা ঘিরে দারুণ আগ্রহ সৃষ্টি হয়েছে সাধারণ পাঠকের মধ্যে, বিশেষ করে যুক্তরাজ্যে এবং বিশ্বে যারা ব্রিটিশ রাজপরিবার সম্পর্কে জানতে আগ্রহী, তাদের মধ্যে। ,‘স্পেয়ারে’ হ্যারির সবচেয়ে বিস্ফোরক দাবিগুলোর একটি হচ্ছে, তার বড় ভাই প্রিন্স উইলিয়াম ডাচেস অব সাসেক্স মেগানকে নিয়ে তর্কের সময় তাকে মেঝেতে ধাক্কা দিয়ে ফেলে দিয়েছিলেন।,কথিত এই হাতাহাতি হয়েছিল দুই ভাইয়ের কথোপকথনের পরে। ব্রিটিশ সিংহাসনের উত্তরাধিকারী উইলিয়াম ওই তর্কের সময় মেগানকে ‘অনমনীয়’, ‘অভদ্র’ এবং ‘অনুভূতিহীন’ বলে আখ্যায়িত  করেন।,হ্যারি লিখেছেন, উইলিয়াম “আমার কলার চেপে ধরে, আমার নেকলেস ছিঁড়ে ফেলে, এবং...আমাকে মেঝেতে ধাক্কা দিয়ে ফেলে দেয়।”,ঘটনার বিস্তারিত বিবরণ দিয়ে ডিউক অব সাসেক্স লিখেছেন, “তাদের সম্পর্কের ‘পুরো বিপর্যয়কর বদলে যাওয়া’ এবং সংবাদ মাধ্যমের সঙ্গে টানাপোড়েন” নিয়ে আলোচনা করার জন্য লন্ডনের কেনসিংটন প্রাসাদে হ্যারি ও মেগানের তৎকালীন বাসভবন নটিংহাম কটেজে যান উইলিয়াম। ,হ্যারি দাবি করেছেন, উত্তপ্ত বাক্য বিনিময়ের পর বড় ভাইকে পানি পান করতে দিয়েছিলেন এবং পরিস্থিতি স্বাভাবিক করার চেষ্টাও করেছিলেন, এমন সময় উইলিয়াম তাকে আক্রমণ করে বসেন।,“তিনি পানির গ্লাস নামিয়ে রাখলেন, আমাকে গালি দিলেন, তারপর আমার দিকে তেড়ে এলেন। সবকিছু খুব দ্রুত ঘটল। খুবই দ্রুত। তিনি আমার কলার ধরে, আমার নেকলেস ছিঁড়ে, আমাকে ধাক্কা দিয়ে মেঝেতে ফেলে দেন। আমি মেঝেতে রাখা কুকুরের খাবারের বাটির ওপর পড়ে যাই। বাটিটি পিঠের নিচে পড়ে ভেঙে যায়, টুকরোগুলো আমার পিঠে গেঁথে যায়। আমি কিছুক্ষণের জন্য হতবিহ্বল হয়ে সেখানে শুয়ে থাকি। তারপর উঠে দাঁড়িয়ে তাকে বেরিয়ে যেতে বলি।”,বইয়ে হ্যারি বলেছেন, উইলিয়াম তাকে পাল্টা আঘাত করার আহ্বান জানিয়েছিলেন। কিন্তু তিনি করেননি। উইলিয়াম বেরিয়ে যান। কিন্তু পরে আবার ফিরে আসেন ‘অনুতপ্ত মুখে’ এবং যা করেছেন তার জন্য ক্ষমা চান।,রোববার সম্প্রচারিত ব্রিটেনের আইটিভির সঙ্গে সাক্ষাত্কারে হ্যারি এই বিবাদের বিশদ বর্ণনা করেন এবং স্মরণ করেন যে ওই সময় তার মনে হয়েছিল, যেন একটি ‘লাল রঙের কুয়াশা’ উইলিয়ামকে ঘিরে ধরেছে।,“এখানে আলাদা করে বলার ছিলো হতাশার মাত্রা, এবং আমি লাল কুয়াশার কথা বলছি, যা এত বছর ধরে আমাকে ঘিরে রেখেছিলো, এবং আমি তার মধ্যে এই লাল কুয়াশা দেখেছি। সে চেয়েছিল যে আমি তাকে আঘাত করি, কিন্তু আমি করিনি।”,বইয়ের প্রথম দিকে, ২০২১ সালের এপ্রিলে রাজপরিবারের জ্যেষ্ঠ সদস্যের মর্যাদা ছেড়ে বের হয়ে আসার পর, রানি দ্বিতীয় এলিজাবেথের স্বামী প্রিন্স ফিলিপের অন্ত্যেষ্টিক্রিয়ায় যোগ দিতে প্রথমবার যুক্তরাজ্যে ফেরার কথা স্মরণ করেন হ্যারি।,শোকের এই ঘটনাটি ছিল, অপরাহ উইনফ্রের সঙ্গে তার ও মেগানের ‘বিস্ফোরক’ সাক্ষাৎকারের পর, প্রথমবার বাবা এবং বড় ভাই উইলিয়ামের সঙ্গে আবার দেখা করা ও কথা বলার উপলক্ষ।,“যদিও আমি সুনির্দিষ্টভাবে এবং একমাত্র দাদার অন্ত্যেষ্টিক্রিয়ার জন্যই বাড়ি গিয়েছি, সেখানে আমি এই পরিস্থিতি থেকে বের হয়ে আসার জন্য আমার বড় ভাই উইলি ও বাবার সঙ্গে গোপন বৈঠক করেছিলাম। আমরা বিভিন্ন বিষয়ে কথা বলেছিলাম। আমি আমার দিকটি ব্যাখ্যা করার চেষ্টা করেছি। আমি তখনও নার্ভাস ছিলাম, আবেগ নিয়ন্ত্রণে রাখার লড়াই করছিলাম, পাশাপাশি বক্তব্য সংক্ষিপ্ত এবং সুনির্দিষ্ট রাখারও চেষ্টা করছিলাম।”,হ্যারি বলেছেন, তিনি আবিষ্কার করেছিলেন যে তার ভাই এবং বাবা (তার সঙ্গে) লড়তে প্রস্তুত ছিলেন। ,হ্যারির স্মৃতিকথা ইঙ্গিত দেয় যে উইলিয়ামের সঙ্গে উত্তেজনা তখনও কমেনি এবং চার্লস তার ছেলেদের কাছে অনুরোধ করেছিলেন তার ‘শেষ বছরগুলো আর দুঃখজনক না করার জন্য’।,ওই অনুচ্ছেদ থেকে আরও জানা যায় যে ভাইয়েরা পরস্পরকে ‘উইলি’ ও ‘হ্যারল্ড’ নামেই ডাকতেন।,স্মৃতিকথায় হ্যারি আরও দাবি করেছেন যে চার্লসও একবার হ্যারির বাবা ‘আসলে কে’, তা নিয়ে রসিকতা করেছিলেন। তার বাবা ‘গল্প বলা পছন্দ করতেন’ জানিয়ে হ্যারি লিখেছেন, মেজর জেমস হিউইটের সঙ্গে তার মা ডায়ানার সম্পর্ক নিয়ে রসিকতা করেছিলেন (তৎকালীন) প্রিন্স চার্লস।,তার বাবা রসিকতা করে বলেছিলেন, “আমি সত্যিই প্রিন্স অব ওয়েলস কিনা কে জানে? আমি তোমার আসল বাবা কিনা কে জানে? হয়ত তোমার আসল বাবা ব্রডমুর, ডিয়ার বয়!”,হ্যারি একে একটি ‘কৌতুক হিসেবে নিতে পারেননি’, কারণ ওই সময়ই গুজব ছড়িয়ে পড়ে যে ‘আমার প্রকৃত বাবা হয়ত আমার মায়ের সাবেক প্রেমিকদের একজন- মেজর জেমস হিউইট’।,সাবেক প্রিন্সেস অব ওয়েলস ডায়ানা, বিবিসি প্যানোরামায় সাংবাদিক মার্টিন বশিরের সঙ্গে সাক্ষাৎকারে হিউইটের সঙ্গে তার পাঁচ বছরের সম্পর্ক ছিল বলে স্বীকার করেন। তিনি বলেছিলেন যে সম্পর্কটি ১৯৮৬ সালে শুরু হয়েছিল, ডিউক অব সাসেক্সের জন্মের দুই বছর পরে।,হ্যারি লিখেছেন, “এই গুজবের একটি কারণ ছিল মেজর হিউইটের চুলের রঙ, কিন্তু আরেকটি কারণ ছিল ‘স্যাডিজম’ (পাশবিকতা)। ট্যাবলয়েড পাঠকরা এই ধারণা থেকে আমোদ পেয়েছিল যে প্রিন্স চার্লসের ছোট ছেলে তার ঔরসজাত নয়। এটা কেউ মনেও রাখেনি যে আমার জন্মের অনেক পরে পর্যন্ত আমার মা মেজর হিউইটের সঙ্গে দেখা করেননি। গল্পটি এতোই মুখরোচক ছিল যে তা বাদ দেওয়া খুব মুশকিল ছিল।”,প্রিন্স হ্যারি যোগ করেছেন যে রাজা যদি মেজর হিউইট সম্পর্কে কিছু ভেবেও থাকতেন, “তার উচিত ছিল সেটা নিজের ভেতরে রাখা।”,আত্মজীবনীর আরেকটি ঘটনায়, ক্যামিলাকে, যিনি এখন কুইন কনসোর্ট, বিয়ে না করতে বাবাকে অনুরোধ করার ঘটনা স্মরণ করেছেন হ্যারি। তার ভয় ছিল যে ক্যামিলা একজন ‘দুষ্ট সৎ মা’ হবেন।,“আমার মনে আছে, চা পানের ঠিক আগে ভাবছিলাম, যদি তিনি আমার সঙ্গে বাজে আচরণ করেন। যদি তিনি গল্পের বইয়ের সমস্ত দুষ্ট সৎ মায়ের মতো হন। কিন্তু তিনি তা ছিলেন না। উইলির মতো, আমিও এর জন্য সত্যিকারের কৃতজ্ঞতা অনুভব করি।”,বইটি থেকে জানা যায়, উইলিয়াম ও হ্যারি উভয়েই ক্যামিলাকে ‘আদার ওম্যান’ বলে অভিহিত করেছিলেন।,হ্যারি দাবি করেছেন, বড় ভাই উইলিয়াম অনেক আগে থেকেই তাদের বাবার বিয়ে বহির্ভূত সম্পর্ক নিয়ে সন্দেহ করে আসছিলেন। ,হ্যারি লিখেছেন, যখন তাদের বাবা ক্যামিলার সঙ্গে তার সম্পর্কের বিষয়টি জনসমক্ষে প্রকাশ করতে যাচ্ছিলেন, তখন তারা দুই ভাই আলাদাভাবে প্রথমবার আনুষ্ঠানিকভাবে বাবার সঙ্গে দেখা করেছিলেন।,হ্যারি বলেন, “তিনি (উইলিয়াম) আমাকে শুধু এই ধারণা দিয়েছিলেন যে অন্য মহিলা, ক্যামিলা, একটি প্রচেষ্টা চালিয়েছেন যা তিনি প্রশংসা করেন এবং তিনি এটুকুই বলেছিলেন।” হ্যারি পরে ক্যামিলার সঙ্গে তার দেখা হওয়াকে একটি ইনজেকশন নেওয়ার সঙ্গে তুলনা করে লেখেন, “চোখ বন্ধ করুন, আপনি বোঝার আগেই এটা শেষ হয়ে যাবে।”,হ্যারি তার স্মৃতিকথায় স্বাভাবিকভাবেই তার মা ডায়ানার মৃত্যুর প্রসঙ্গ টেনেছেন। ফ্রান্সের প্যারিসে টানেলের ভেতরে গাড়ি দুর্ঘটনায় ডায়ানা ও আরও দুজন নিহত হন। ডায়ানা ১৯৯৭ সালে যখন মারা যান, যখন হ্যারির বয়স ছিল ১২ বছর।,হ্যারি লিখেছেন, ২০০৭ রাগবি বিশ্বকাপের সেমিফাইনালে অংশগ্রহণের জন্য তাকে ফ্রান্সের রাজধানীতে আমন্ত্রণ জানানো হয়েছিল এবং তাকে একজন ড্রাইভার দেওয়া হয়েছিল। শহরে তার প্রথম রাতে তিনি ড্রাইভারকে জিজ্ঞাসা করেছিলেন যে তিনি সুড়ঙ্গটি চেনেন কিনা - পন্ত দে ল’আলমা - যেখানে ডায়ানার গাড়িটি ১৯৯৭ সালে বিধ্বস্ত হয়েছিল।,হ্যারি গাড়িচালককে ঘণ্টায় ৬৫ মাইল বেগে গাড়ি চালাতে বলেছিলেন, কারণ বিধ্বস্তের সময় পুলিশের মতে তার মায়ের গাড়িটি এই গতিতেই চলছিল।,!আমি সবসময় ভেবে এসেছি টানেলটি হয়ত বিপজ্জনক ছিল, হয়ত কঠিন ছিল এর মধ্যে দিয়ে গাড়ি চালানো। কিন্তু (আমি দেখলাম) এটি ছিল একটি সংক্ষিপ্ত, সরল, নো-ফ্রিলস টানেল। এর ভেতরে কারও কখনও মারা যাওয়ার কারণ থাকতে পারে না।”,হ্যারি আরও লিখেছেন যে তিনি তার ড্রাইভারকে আরও একবার টানেল দিয়ে যাওয়ার অনুরোধ করেন।,“এটা খুবই একটা খারাপ পদক্ষেপ ছিল। আমার ২৩ বছরের জীবনে আমার অনেক বিপজ্জনক ভাবনা ছিল। কিন্তু এটি ছিল অনন্যভাবে খারাপ একটি ভাবনা। আমি নিজেকে বলেছিলাম যে আমি বের হয়ে আসতে চাই এই দুঃসহ স্মৃতি থেকে। কিন্তু সত্যিই আমি পারিনি।,“হৃদয়ের গভীরে, আমি আশা করেছিলাম ওই টানেলের ভেতর দিয়ে গেলে আমার এই বিশ্বাসটি দৃঢ় হবে, যখন জেএলপি (জ্যামি লোথার পিংকারটন, হ্যারি এবং প্রিন্স উইলিয়ামের প্রাক্তন প্রাইভেট সেক্রেটারি) আমাকে পুলিশ ফাইল দিয়েছিল- অবিশ্বাস। সন্দেহ। পরিবর্তে, সেই রাতেই সমস্ত সন্দেহ দূর হয়ে গেল।”,“আমি ভেবেছিলাম টানেলে গাড়ি নিয়ে যাওয়ার ভেতর দিয়ে আমার যন্ত্রণার অবসান ঘটবে বা সংক্ষিপ্তভাবে আমি বের হয়ে আসতে পারব। বরং, নতুন করে যেন যন্ত্রণাটি উস্কে উঠলো, অদম্য কষ্ট।”,রোববার ব্রিটেনে আইটিভিতে সম্প্রচারিত ‘হ্যারি: দ্য ইন্টারভিউ’ এর একটি ক্লিপে ডিউক তার মায়ের মৃত্যুর পর শোকাবিভূত দর্শনার্থীদের সঙ্গে দেখা করার স্মৃতি এবং ১৯৯৭ সালে তার মায়ের মৃত্যুর পরে কেনসিংটন প্রাসাদের বাইরে হাঁটার সময় তিনি যে অপরাধবোধ অনুভব করেছিলেন সে সম্পর্কে কথা বলেছেন।,হ্যারি বলেন যে তিনি তার মায়ের মৃত্যুর পর মাত্র একবার কেঁদেছিলেন, তার সমাধিতে। উপস্থাপক টম ব্র্যাডবিকে তিনি বলেন, “সবাই জানে আমার মা মারা যাওয়ার রাতে তারা কোথায় ছিল এবং তারা কী করছিল।”,তিনি বলেন, “দাফন করার সময় আমি একবার কেঁদেছিলাম, এবং এটি কতটা অদ্ভুত ছিল তা বর্ণনা করেছি এবং কেনসিংটন প্রাসাদের বাইরে হাঁটার সময় আসলে তখন অপরাধবোধও ছিল এবং আমি মনে করি উইলিয়ামও একই অনুভূতির মধ্যদিয়ে গেছে।”,হ্যারি শোকগ্রস্তদের কান্না অনুভব করার বর্ণনা দিয়েছেন এভাবে, “যে ভেজা হাতগুলো আমাদের সঙ্গে হাত মেলাচ্ছিল, আমরা বুঝতে পারছিলাম না কেন তাদের হাত ভেজা, অথচ হতগুলো ভেজা ছিল তাদের চোখের পানিতে।”,হ্যারির এই স্মৃতিকথায় দুই রাজবধূর মধ্যেকার সম্পর্কের দূরত্বও উঠে এসেছে। হ্যারি লিখেছেন, ২০১৮ সালে মেগান তার ভাবি কেইট মিডলটনকে সম্ভবত এমন কিছু বলে চটিয়ে দিয়েছিলেন যে সন্তান জন্ম দেওয়ার সময় তার হরমোনের তারতম্যের কারণে তার ‘বুদ্ধি শিশুদের মতো’ হয়ে গেছে।,হ্যারি তাদের বাসভবনে উইলিয়াম এবং কেইটের সঙ্গে ২০১৮ সালের একটি বৈঠকের বর্ণনা দিয়েছেন, যা ডিউকের মতে, উভয় দম্পতির মধ্যে সম্পর্ক ভালো করার একটি প্রচেষ্টা ছিল।,বইয়ে দাবি করা হয়েছে যে কেইট মেগানকে বলেছিলেন, “আমার হরমোন সম্পর্কে কথা বলার মতো ঘনিষ্ঠতা আমাদের মধ্যে নেই!” মেগান বলেছিলেন যে তিনি তার সব বন্ধুর সঙ্গে এভাবেই কথা বলেন।,হ্যারি উল্লেখ করেছেন যে প্রিন্স অফ ওয়েলস মেগানকে “অভদ্র” বলেছেন এবং তার দিকে আঙুল তুলে বলেছেন, “এখানে ব্রিটেনে এই আচরণ চলে না।” জবাবে মেগান বলেছিলেন, “দয়া করে আমার মুখের সামনে থেকে আপনার আঙুল সরিয়ে নিন।”,“মেগ বলেছিলেন যে তিনি ইচ্ছাকৃতভাবে কেইটকে আঘাত করার জন্য কখনও কিছু করেননি, এবং যদি তিনি কখনও তা করে থাকেন তবে তিনি কেইটকে দয়া করে তা জানানোর অনুরোধ করেন যাতে এটি আর না ঘটে,” হ্যারি লিখেছেন।,প্রিন্স হ্যারি আফগানিস্তানে ব্রিটিশ সেনাবাহিনীতে যুদ্ধের সময় ২৫ জনকে হত্যা করার দাবি করেছেন, বলেছেন যে যুদ্ধের উত্তাপের মুহূর্তে তিনি তার লক্ষ্যবস্তুগুলোকে মানুষের চেয়ে ‘দাবার গুটি’ হিসেবেই দেখেছিলেন।,তিনি দুই মেয়াদে আফগানিস্তানে দায়িত্ব পালন করেছেন। একটি ২০০৭ থেকে ২০০৮ সালে এবং অন্যটি ২০১২ থেকে ২০১৩ পর্যন্ত।,হ্যারি বলেন, “আমি মনে করি যে এই সংখ্যার বিষয়টি আড়াল না করা গুরুত্বপূর্ণ। আমার সংখ্যা: পঁচিশ। এটি এমন একটি সংখ্যা যা আমাকে কোনো আনন্দ দেয় না। তবে এটা আমাকে লজ্জায়ও ফেলে না।”,“২৫ জনকে মানুষ হিসাবে ভাবিনি। মানুষকে মানুষ মনে করলে মারতে পারবেন না। আপনি যদি মানুষকে মানুষ মনে করেন, তবে আপনি তাদের ক্ষতি করতে পারবেন না। আমার কাছে তারা ছিল দাবার বোর্ডের গুটির মতো। খারাপরা ভালোর ক্ষতি করার আগেই খারাপদের সরিয়ে দেওয়া।”,যুদ্ধের ময়দানে এই হত্যার যৌক্তিকতার ব্যাখ্যায় হ্যারি লিখেছেন, তিনি ভালো সামরিক প্রশিক্ষণ পেয়েছেন এবং একে দায়িত্ব পালনের অংশ হিসেবেই দেখেছেন।,মন্তব্যটি কিছু ব্রিটিশ নিরাপত্তা এবং সামরিক ব্যক্তিত্বের সমালোচনার জন্ম দিয়েছে - এবং তালেবানদের কাছ থেকে একটি ক্ষুব্ধ তিরস্কার।,স্ত্রী মেগান ও দুই সন্তানকে নিয়ে বর্তমানে যুক্তরাষ্ট্রের ক্যালিফোর্নিয়ায় বসবাসকারী হ্যারি স্বীকার করেছেন, তিনি ১৭ বছর বয়সে কোকেন গ্রহণ করেছেন। তবে এ নিয়ে খুব খুশিও ছিলেন না তিনি।,হ্যারি লিখেছেন, “কিন্তু এটা আমাকে অন্যরকম অনুভব করাতে সাহায্য করেছে এবং এটাই ছিল মূল লক্ষ্য। অনুভব করা। আমি একটি গভীরভাবে অসুখী ১৭ বছর বয়সী বালক ছিলাম যে স্থিতাবস্থাকে পরিবর্তন করতে পারে এমন কিছু চেষ্টা করতে ইচ্ছুক।”,যুবরাজ হ্যারি এর আগে তার কৈশোরে মাদক সেবনের কথা স্বীকার করেছেন। ২০০২ সালে, যখন তিনি ১৬ বছর বয়সী স্কুলছাত্র ছিলেন, তখন তিনি মদ্যপান এবং গাঁজা ব্যবহারের অভিযোগের সম্মুখীন হন, যা নিয়ে সিএনএন এরআগে প্রতিবেদন করেছিল।,আত্মজীবনীতে হ্যারি তার প্রথম সঙ্গমেরও বর্ণনা দিয়েছেন যাকে তিনি ‘অভিমানজনক পর্ব’ বলেছেন।,হ্যারি জানিয়েছেন, তিনি ‘একজন বয়স্ক নারীর’ সঙ্গে প্রথম সঙ্গম করেছেন, যিনি “ঘোড়া পছন্দ করতেন অনেক বেশি এবং তার সঙ্গে ‘একটি অল্পবয়সী ঘোড়ার মতো আচরণ করেননি’।,বইটিতে ওই নারীর নাম প্রকাশ করেননি হ্যারি।,আত্মজীবনীতে ২০০৫ সালের একটি পার্টিতে নাৎসি পোশাক পরার বিতর্কিত ঘটনাও তুলে এনেছেন ডিউক। হ্যারি অভিযোগ করেন, প্রিন্স উইলিয়াম এবং তার স্ত্রী ক্যাথরিন তা পরতে তাকে উৎসাহিত করেছিলেন।,২০০৫ সালে, যুক্তরাজ্যের সান পত্রিকার প্রথম পৃষ্ঠায় প্রকাশিত ছবিতে, একটি কস্টিউম পার্টিতে হ্যারিকে একটি জার্মান সামরিক জ্যাকেটের উপর একটি স্বস্তিকা আর্মব্যান্ড পরা অবস্থায় দেখা যায়।,সেই সময়ে, হ্যারি ঘটনার দায়ভার গ্রহণ করেন এবং ক্লারেন্স হাউস প্রেস অফিসের মাধ্যমে একটি ক্ষমাপ্রার্থনা করে বিবৃতি দেন এই বলে যে “অত্যন্ত দুঃখিত যদি আমি কারও কাছে কোনো অপরাধ বা বিব্রতকর পরিস্থিতির সৃষ্টি করে থাকি। এটি পোশাকের একটি দুর্বল পছন্দ ছিল এবং আমি ক্ষমাপ্রার্থী।”,তবে আত্মজীবনীতে হ্যারির নতুন দাবি যে তার ভাই এবং ভাবির প্ররোচনায় তিনি নাৎসি চিহ্নযুক্ত পোশাক পরেন, যা তার আগের বিবৃতির সঙ্গে সামঞ্জস্যপূর্ণ নয়।,তিনি ২০০৯ সালের আরেকট স্ক্যান্ডাল নিয়েও কথা বলেছেন। ওই সময় একজন পাকিস্তানি সহযোদ্ধাকে বর্ণনা করার সময় হ্যারি ‘জাতিগত বর্ণবাদের’ আশ্রয় নিয়েছিলেন বলে অভিযোগ ওঠে। এ নিয়ে তার একটি ভিডিও তখন সংবাদ মাধ্যমে প্রকাশিত হয়েছিল।,হ্যারি বলেন, যে তিনি একটি বিমানবন্দরে সময় কাটাতে গিয়ে তিনি এবং তার কিছু সহকর্মী ক্যাডেটদের কিছু ভিডিও শুট করেছিলেন।,“আমি দলটিকে প্যান করেছিলাম, প্রতিটি ছেলের উপর একটি চলমান ধারাভাষ্য দিয়েছিলাম, এবং যখন আমি আমার সহকর্মী এবং একজন ভালো বন্ধু পাকিস্তানের আহমেদ রাজা কানের কাছে আসি, তখন আমি বলেছিলাম: আহ, আমাদের ছোট পাকি বন্ধু...।”,হ্যারি লিখেছেন, তিনি জানতেন না যে শব্দটি একটি গালি হিসেবে ব্যবহার হয়। বইয়ে এ বিষয়ে তিনি তার বয়স ও অজ্ঞতার অজুহাত তুলে ধরেন।,ফুটেজটি বছরের শেষের ভিডিওর জন্য একজন সহ-ক্যাডেটের কাছে পাঠানো হয়েছিল জানিয়ে হ্যারি লিখেছেন, কিন্তু তারপরে এটি প্রচার করা হয়েছিল এবং শেষে এমন একজনের হাতে শেষ হয়েছিল যে এটি নিউজ অব দ্য ওয়ার্ল্ড (বন্ধ হয়ে যাওয়া সংবাদপত্র) এর কাছে বিক্রি করেছিল।,হ্যারি বর্ণনা করেছেন যে ভিডিওটি প্রকাশ্যে আসার পরে তার বাবার অফিস তার পক্ষে দুঃখপ্রকাশ করে একটি বিবৃতি দেয় এবং তিনি নিজেও একটি বিবৃতি দিতে চেয়েছিলেন কিন্তু তাকে সেটা করতে দেওয়া হয়নি।,রানি দ্বিতীয় এলিজাবেথকে শেষ বিদায় জানানোর স্মৃতিও স্মরণ করেছেন হ্যারি, যা নিয়ে অনেকেরই আগ্রহ রয়েছে।,হ্যারি জানান, গত সেপ্টেম্বরে বাবা চার্লসই ফোন করে প্রথম বলেছিলেন যে রানির স্বাস্থ্য ‘একটা বাঁক নিয়েছে’।,স্মৃতিকথায় হ্যারি দাবি করেছেন, বাবার ফোন পাওয়ার পরপরই তিনি ভাই উইলিয়ামকে বার্তা পাঠিয়েছিলেন যে তিনি এবং তার ভাবি কেইট বালমোরাল প্রাসাদে যাচ্ছেন কি না কিংবা কখন ও কীভাবে যাবেন? তবে উইলিয়ামের কাছ থেকে কোনো জবাব পাওয়া যায়নি।,তিনি লিখেছেন, তারপর তিনি বাবা চার্লসের কাছ থেকে আরেকটি ফোন কল পেয়েছিলেন, তখন বলা হয়েছিল যে তাকে স্কটিশ বাসভবনে স্বাগত জানানো হবে, কিন্তু তার স্ত্রী মেগানকে নয়।,শেষবার তার দাদীর সঙ্গে আলাপের স্মৃতিরোমন্থন করেছেন হ্যারি, “চার দিন আগে ফোনে লম্বা চ্যাট। আমরা অনেক বিষয়ে কথা বলি। তার স্বাস্থ্য, অবশ্যই ১০ নম্বর (ডাউনিং স্ট্রিটে) অস্থিরতা।”,রানি দ্বিতীয় এলিজাবেথের মৃত্যু ও তার বাবার রাজা হওয়ার খবর পাওয়ার মুহূর্তও স্মরণ করেছেন হ্যারি। তিনি বালমোরাল প্রাসাদের একটি কক্ষে রানীর মৃতদেহ দেখার মুহূর্ত সম্পর্কেও সবিস্তারে লিখেছেন।,Copyright © 2022, bdnews24",bn,2023-01-10 19:53:00+06:00
Bdnews24,হৃদয়ের আঙুলে ৮ সেলাই,cricket,https://bangla.bdnews24.com/cricket/r9d04atoul,"সিলেটের হয়ে মঙ্গলবার রাতে ঢাকা ডমিনেটর্সের বিপক্ষে ম্যাচে এই চোট পান তৌহিদ। ইনিংসের দ্বাদশ ওভারে তিনি ফিল্ডিং করছিলেন পয়েন্টে। রেজাউর রহমান রাজা অফ স্টাম্পের বাইরের একটি শর্ট বলে কাট করেন নাসির হোসেন। বল তীব্র গতিতে ক্যাচ যায় পয়েন্টে। ,ফিল্ডার হৃদয় বলে হাত ছোঁয়ালেও মুঠোয় জমাতে পারেননি। বল তার আঙুলে ছোবল দিয়ে ছুটে যায় বাউন্ডারিতে। তার মুখে যন্ত্রণার ছাপ পড়ে তাৎক্ষনিক। মুহূর্তেই রক্তাক্ত হয়ে ওঠে হাত। তখনই তিনি মাঠ ছাড়েন ফিজিওর সঙ্গে। ,পরে হাসপাতালে নেওয়া হয় তাকে। রাত সোয়া একটায় সিলেট দলের পক্ষ থেকে জানানো হয় তার হাতে ৮ সেলাই পড়ার খবর।,এই ম্যাচে ক্যারিয়ারের সেরা ব্যাটিংয়ে ৪৬ বলে ৮৪ রান করে ম্যান অব দা ম্যাচ হন তিনি। আগের ম্যাচগুলিরই ধারাবাহিকতা ছিল এ দিনের পারফরম্যান্স। টানা তিন ম্যাচে তিনি হলেন ম্যাচ সেরা। ,সিলেটের হয়ে এবার প্রথম ম্যাচে তিনি ব্যাটিং পাননি। পরের ম্যাচে প্রথম বিপিএল ফিফটি করেন ৩০ বলে। এর পরের ম্যাচে খেলেন ৩৭ বলে ৫৬ রানের ইনিংস। ,সব মিলিয়ে ৬৫ গড়ে ও ১৬৬.৬৬ স্ট্রাইক রেটে ১৯৫ রান করে এখনও পর্যন্ত টুর্নামেন্টের সবচেয়ে বেশি রান তার। ২২ বছর বয়সী ব্যাটসম্যানের এই দুর্দান্ত পথচলায় হঠাৎই আততায়ী হয়ে এলো এই চোট।,Copyright © 2022, bdnews24",bn,2023-01-10 19:34:00+06:00
Bdnews24,রোহিঙ্গা ক্যাম্পে গ্রেনেড: মামলায় আসামি আরসা প্রধান,samagrabangladesh,https://bangla.bdnews24.com/samagrabangladesh/gd5cg7wdu2,"কক্সবাজারের উখিয়া উপজেলার বালুখালীর ৮ নম্বর রোহিঙ্গা ক্যাম্প থেকে উদ্ধার হওয়া গ্রেনেডটি নিষ্ক্রিয় করা হয়েছে।,এ ঘটনায় শরণার্থী শিবিরের নিরাপত্তার দায়িত্বে থাকা এপিবিএন একটি মামলা করেছে।,মামলায় ‘আরাকান স্যালভেশন আর্মি-আরসার প্রধান কমান্ডার আতাউল্লাহ আবু আম্মার জুনুনি (৪৮), রোহিঙ্গা ক্যাম্পের নবী হোসেন বাহিনীর প্রধান মো. নবী হোসেন (৪৫) এবং নবী হোসেন বাহিনীর সদস্য গুলিবিদ্ধ মোহাম্মদ নবীকে আসামি করা হয়েছে।,মঙ্গলবার দুপুরে উখিয়া থানার ওসি শেখ মোহাম্মদ আলী জানান, “গ্রেনেডটি সোমবার দুপুরে রামু সেনানিবাসের বোমা নিষ্ক্রিয়করণ ইউনিটের সদস্যরা নিষ্ক্রিয় করেছেন।,“গ্রেনেডটি কোন দেশের তৈরি তা লেখা না থাকলেও এটি অত্যাধুনিক এবং বিদেশি বলে নিষ্ক্রিয়করণ ইউনিটের সদস্যরা জানিয়েছেন।”,শুক্রবার বিকাল সাড়ে ৪টায় উখিয়ার ৮-ইস্ট নম্বর রোহিঙ্গা ক্যাম্পের বি-৩৯ ব্লকে ১০-১২ জনের একদল দুষ্কৃতকারী এলোপাথাড়ি গুলি ছুড়তে থাকে। এ সময় দুই সন্ত্রাসী গ্রুপের মধ্যে বেশ কিছু সময় গোলাগুলি চলে।,এতে গুলিবিদ্ধ হন মোহাম্মদ নবী। পরে তার বসতঘর থেকে উদ্ধার করা হয় গ্রেনেডটি। নবী এখন চট্টগ্রাম মেডিকেল কলেজ হাসপাতালে চিকিৎসাধীন।,মোহাম্মদ নবীকে মামলায় গ্রেপ্তার দেখানো হয়েছে জানিয়ে ওসি বলেন, রোববার রাতে বিস্ফোরক দ্রব্য নিয়ন্ত্রণ আইনে করা এ মামলায় ৩৩ জনের নাম উল্লেখ করে অজ্ঞাত আরও ২০ থেকে ২৫ জনকে আসামি করা হয়েছে।,এর আগে আরসা প্রধান কমান্ডার আতাউল্লাহ আবু আম্মার জুনুনিকে আরও দুটিটি মামলায় আসামি হিসেবে দেখানো হয়।,রোহিঙ্গা নেতারা জানিয়েছেন, মাদক চোরাচালানকে কেন্দ্র করে আরসার সঙ্গে নবী হোসেন বাহিনীর মধ্যে গোলাগুলি ও খুনোখুনির ঘটনা ঘটছে।,সর্বশেষ শনিবার রাতে সাড়ে ৮ ঘণ্টার ব্যবধানে দুই রোহিঙ্গা খুন হয়েছেন। একজনের নাম রশিদ আহমদ (৩৬)। তিনি উখিয়ার জামতলী ক্যাম্প-১৫ এ-৪ ব্লকের ৩৩২ নম্বর শেডের বাসিন্দা আব্দুল হাকিমের ছেলে। রশিদ ক্যাম্পের ১-৪ ব্লকের হেড মাঝি ছিলেন।,অপরজন মোহাম্মদ সেলিম (৩৫)। তিনি উখিয়ার বালুখালী ৮-ওয়েস্ট নম্বর ক্যাম্পের বি-ব্লকের আব্দুস সোবহানের ছেলে। তিনি ওই ক্যাম্পটির বি-ব্লকের সাব-মাঝি ছিলেন। এ দুটি খুনের ঘটনাও মামলায় হয়েছে বলে জানায় পুলিশ।,কক্সবাজার জেলা পুলিশের দেয়া তথ্য মতে, ২০১৭ সালের ২৫ আগস্ট থেকে ২০২২ সালের ৩১ ডিসেম্বর পর্যন্ত রোহিঙ্গা ক্যাম্পে ১৩২টি হত্যাকাণ্ড ঘটেছে।,এর মধ্যে গত সাত মাসে ৩২টি খুনের ঘটনা ঘটেছে। আর এসব খুনের শিকার হওয়া রোহিঙ্গাদের বেশিভাগ ক্যাম্প ব্যবস্থাপনা কমিটির নেতা (মাঝি) ও পাহারারত স্বেচ্ছাসেবক।,Copyright © 2022, bdnews24",bn,2023-01-10 17:26:00+06:00
Bdnews24,পূর্ব-ইউক্রেইনের লবণখনির শহরের নিয়ন্ত্রণ নেওয়ার পথে রাশিয়া,world,https://bangla.bdnews24.com/world/u4nbgmjrj9,"পূর্ব ইউক্রেইনের লবণখনির শহর সোলেদারের বেশিরভাগই দখলের পথে রয়েছে রুশ বাহিনী।,ইউক্রেইনীয় বাহিনীর সঙ্গে কয়েকমাসের দীর্ঘ লড়াইয়ের পর রুশ বাহিনী শহরটির নিয়ন্ত্রণ নিতে চলেছে বলে জানিয়েছে ব্রিটিশ প্রতিরক্ষামন্ত্রণালয়।,মন্ত্রণালয় জানায়, চার দিন ধরে রুশ বাহিনী এবং রাশিয়ার ভাড়াটে সেনাদের ওয়াগনার গ্রুপ এগিয়ে আসার পর এখন সোলদারের বেশির ভাগ বসতিই সম্ভবত তাদের নিয়ন্ত্রণে চলে এসেছে।,বিষয়টি নিশ্চিত হলে গত অগাস্টের পর থেকে এটিই হবে রাশিয়ার সবচেয়ে বড় জয়। সোলেদার শহরটি বাখমুতের কাছে। সেখানে ইউক্রেইনের সেনারা রক্তক্ষয়ী যুদ্ধে লিপ্ত।,ইউক্রেইনের প্রেসিডেন্ট জেলেনস্কি বলেছেন, সোলেদার শহরে প্রায় কোনও প্রাণই নেই। কোনও দেয়ালও অক্ষত দাঁড়িয়ে নেই। সোলেদারের কাছের সব জমি দখলদারদের মৃতদেহে ভরা।”,সোলেদার দখল করতে পারলে তা রাশিয়ার জন্য সুবিধাজনক হবে। কারণ, রুশ বাহিনীর লক্ষ্য হচ্ছে, সোলেদারের কাছের শহর বাখমুত দখলে নেওয়া। আর বাখমুত দখলে নিতে পারলে সেটি হবে ইউক্রেইনের দোনেৎস্ক অঞ্চলের পূর্ণ নিয়ন্ত্রণ নেওয়ার পথে রাশিয়ার জন্য বড় ধরনের পদক্ষেপ। ,এদিক থেকে সোলেদারের দখল রাশিয়ার জন্য গুরুত্বপূর্ণ। তবে যুক্তরাষ্ট্রের এক কর্মকর্তা গত সপ্তাহে বলেছেন, ওয়াগনার গ্রুপের প্রতিষ্ঠাতা ইয়েভগেনি প্রিগোজিন ওই এলাকার বিশাল লবণ এবং জিপসামের খনির দখল নিতে চান। ,সোলেদার শহরের ভেতরের পরিস্থিতি যাচাই করে দেখতে পারেনি বার্তা সংস্থা রয়টার্স।  ,তবে সোলেদারে ইউক্রেইনীয় সেনাদের সঙ্গে থেকে যুদ্ধের খবর সংগ্রহ করা সাংবাদিক ইউরিই বুস্তোভ নিউ ভয়েস সংবাদমাধ্যমে বলছেন, সোলেদার শহর থেকে ইউক্রেনের মূল সরবরাহ রুটের নিয়ন্ত্রণ নিয়েছে রুশ বাহিনী। ,“একে শহরের পূর্ণ নিয়ন্ত্রণ বলা যায় না। তবে ওই রুটে স্বাভাবিক পণ্য সরবরাহ অসম্ভব। এটি প্রতিরক্ষার জন্য গুরুত্বপূর্ণ,” বলেন তিনি।,Copyright © 2022, bdnews24",bn,2023-01-10 19:14:00+06:00
Bdnews24,বাংলাদেশের প্রবৃদ্ধি আরও কমিয়ে ৫.২% ধরছে বিশ্ব ব্যাংক,economy,https://bangla.bdnews24.com/economy/grda1wlpi5,"মহামারীর মধ্যে যুদ্ধের খাঁড়া বাংলাদেশের অর্থনৈতিক প্রবৃদ্ধি ৫ দশমিক ২ শতাংশে নামিয়ে আনতে পারে বলে মনে করছে বিশ্ব ব্যাংক, যেখানে সরকার ৭ দশমিক ৫ শতাংশ ধরে রেখেছে।,মঙ্গলবার প্রকাশিত সংস্থাটির গ্লোবাল ইকোনমিক প্রসপেক্টসে ২০২২-২৩ অর্থ বছরে বাংলাদেশের অর্থ প্রবৃদ্ধির এই প্রক্ষেপন দিয়েছে।,বিশ্ব সংস্থাটি বলছে, চড়তে থাকা মূল্যস্ফীতি খানাগুলোর আয়ে নেতিবাচক প্রভাব রাখবে, যার প্রভাব পড়বে সার্বিক অর্থনীতিতে।,অর্থনীতির গতিপথে তরতরিয়ে চলতে থাকা বাংলাদেশ হোঁচট খায় কোভিড মহামারীতে, এরপর রাশিয়া-ইউক্রেইন যুদ্ধে খাবি খাওয়ার মতো পরিস্থিতি তৈরি করেছে।,এর মধ্যেও অর্থনীতির সচলে সচেষ্ট থাকা সরকার ২০২২-২৩ অর্থ বছরের বাজেটে ৭ দশমিক ৫ শতাংশ জিডিপি প্রবৃদ্ধির লক্ষ্যমাত্রা ধরে, যাকে অনেকেই বলছেন উচ্চাভিলাষী।,বৈশ্বিক অস্থিরতার ধাক্কা সামলানোর ক্ষেত্রে ভালো করলেও অর্থবছরের শুরুতে বিশ্ব ব্যাংক বাংলাদেশের জিডিপি প্রবৃদ্ধির প্রাক্কলন করেছিল ৬ দশমিক ৭ শতাংশ।,তবে বৈশ্বিক সংকটের বিস্তৃত পরিসর বিবেচনায় নিয়ে কয়েক মাস পরে গত অক্টোবরে সেই অঙ্কটি ৬ দশমিক ১ শতাংশে নামিয়ে এনেছিল সংস্থাটি। এবার শূন্য দশমিক ৯ শতাংশ পয়েন্ট কমিয়ে ৫ দশমিক ২ শতাংশে নামিয়ে আনল।,বিশ্ব ব্যাংকের প্রতিবেদনে বলা হয়, মূল্যস্ফীতি বাড়িতে দেবে শিল্পোৎপাদনের খরচ, তার সঙ্গে প্রভাব রাখবে জ্বালানি সংকট, আমদানি সংকোচন, মুদ্রা নীতির কঠোরতা।,সংস্থাটি বলছে, বিশ্বজুড়ে পণ্যের দাম যেভাবে বাড়ছে, তার জেরে বাংলাদেশেও তা বাড়তির দিকেই থাকবে, ফলে বাংলাদেশ ব্যাংক মূল্যস্ফীতির যে লক্ষ্যমাত্রা ঠিক করেছে, তা তার বেশ উপরেই থাকবে।,গত জুন থেকে বাংলাদেশি মুদ্রা টাকার মান ১৮ শতাংশ কমেছে, বৈদেশিক মুদ্রার রিজার্ভ কমেছে ৮০০ কোটি ডলার, সার্বিক পরিস্থিতি মূল্যস্ফীতিকে গত ডিসেম্বরে ৮ দশমিক ৭ শতাংশে নিয়ে তোলে।,বৈদেশিক মুদ্রার রিজার্ভ কমে যাওয়া, বৈদেশিক লেনদেনের চলতি হিসাব ভারসাম্যে ঘাটতি বাংলাদেশের মতো আরও দেশকে ঋণ পেতে আইএমএফের দিকে ঠেলে নিয়ে যাচ্ছে। যে ঋণের অর্থ দিয়ে ঠেকা দেওয়ার কাজটি চালিয়ে নেওয়া যায়।,বিশ্ব ব্যাংক বলছে, বৈশ্বিক সংকটের বড় ধাক্কা নিতে হচ্ছে বাংলাদেশকে। বিশ্বের জ্বালানি বাজারে অস্থিরতার কারণে দেশটিতে গৃহস্থালি কিংবা শিল্পে বিদ্যুৎ সরবরাহ করা কঠিন হয়ে উঠেছে। আমদানি ব্যয় বেড়ে যাওয়ায় বাণিজ্য ঘাটতি বেড়েই চলছে এবং তা আরও বাড়তে পারে।,সরকার অবশ্য পরিস্থিতি সামাল দিতে নানা চেষ্টা চালিয়ে যাচ্ছে। জ্বালানি উচ্চ মূল্যের কারণে বিদ্যুৎ সাশ্রয়ে লোড শেডিং দিচ্ছে, কারখানা খোলা রাখার সময় কমাচ্ছে, বিলাস পণ্য কেনা কঠিন করে তুলছে। এর সব কিছুই হচ্ছে ডলার সাশ্রয়ে।,তবে চলমান সংকট পেরিয়ে ২০২৩-২৪ অর্থ বছরে গিয়ে বাংলাদেশের অর্থনীতি আগের গতিতে ফিরবে বলে মনে করছে বিশ্ব ব্যাংক। তখন জিডিপি প্রবৃদ্ধি বেড়ে ৬ দশমিক ২ শতাংশে যাবে বলে আভাস দিচ্ছে সংস্থাটি।,চলমান সংকট শুধু বাংলাদেশের জন্যই নয়, বরং বিশ্বের অনেক দেশই মন্দার কবলে পড়বে বলে আশঙ্কার কথা জানিয়েছে বিশ্ব ব্যাংক।,সংস্থাটি এখন বলছে, চলতি অর্থ বছরে বিশ্বের অর্থনৈতিক প্রবৃদ্ধি হতে পারে ১ দশমিক ৭ শতাংশ, যেখানে গত জুন মাসে এই হারটি ৩ শতাংশ হওয়ার প্রাক্কলন করা হয়েছিল। ,Copyright © 2022, bdnews24",bn,2023-01-10 18:28:00+06:00
Bdnews24,টেকনাফের ৩ কৃষক ‘মুক্তিপণ দিয়ে’ ফিরেছেন জিম্মিদশা থেকে,samagrabangladesh,https://bangla.bdnews24.com/samagrabangladesh/1uq2eb554y,"কক্সবাজারের টেকনাফে অপহৃত তিন কৃষক ছয় লাখ টাকা মুক্তিপণ দিয়ে ছাড়া পেয়েছেন বলে জানিয়েছে স্থানীয়রা। ,তিনজন ছাড়া পেলেও আব্দুস সালাম নামে অন্য কৃষককে মুক্তিপণের দাবিতে এখনও জিম্মি করে রাখা হয়েছে বলে স্থানীয় ইউপি চেয়ারম্যান রাশেদ মোহাম্মদ আলী।,তিনি সাংবাদিকদের বলেন, মঙ্গলবার সন্ধ্যা সাড়ে ৭টায় টেকনাফের হ্নীলা ইউনিয়নের লেচুয়াপ্রাং সংলগ্ন পাহাড়ি এলাকা দিয়ে তিন কৃষক ফিরে আসেন। ,তারা হলেন- হ্নীলা ইউনিয়নের বড় লেচুয়াপ্রাং এলাকার ছৈয়দ হোসেনের ছেলে আব্দুর রহমান (৩২), একই এলাকার রাজা মিয়ার ছেলে মুহিব ঊল্লাহ (১৫) এবং ফজলুল করিমের ছেলে আব্দুল হাকিম (৪০)। ,এখন জিম্মি থাকা কৃষক হলেন একই এলাকার মৃত আবুল হোসেনের ছেলে আব্দুস সালাম (৪৮)।,শনিবার রাত ১০টার দিকে হ্নীলা ইউনিয়নের লেচুয়াপ্রাং এলাকার ক্ষেত থেকে চার কৃষককে রোহিঙ্গা দুষ্কৃতকারীরা অপহরণ করে নিয়ে যায় বলে অভিযোগ পরিবারের। ,সোমবার রাতে হ্নীলা ইউপি চেয়ারম্যান রাশেদ বলেছিলেন, ওইদিন সকালে অপহৃত আব্দুর রহমানের ব্যক্তিগত মোবাইল ফোন নম্বর থেকে তার বাবা ছৈয়দ হোসনকে ফোন করে চার কৃষককে ছেড়ে দিতে ২৫ লাখ টাকা মুক্তিপণ দাবি করে।,ফেরত আসা কৃষকদের স্বজনের বরাতে রাশেদ বলেন, “ফেরত আসা তিন কৃষককে ছয় লাখ টাকা মুক্তিপণের বিনিময়ে অপহরণকারীরা ছেড়ে দিয়েছে। জিম্মি থাকা আব্দুস সালামকে ছেড়ে দিতে তিন লাখ টাকা মুক্তিপণ দাবি করেছে।,“আব্দুস সালামের পরিবার অন্যদের চাইতে কিছুটা অর্থশালী হওয়ায় ছেড়ে দিতে এক লাখ টাকা বেশি দাবি করছে বলে তথ্য দিয়েছে স্বজনরা।”,তবে মুক্তিপণের টাকা কোথায়, কীভাবে অপহরণকারী চক্রকে দেওয়া হয়েছে, সে বিষয়ে স্বজনরা বিস্তারিত তথ্য দেননি বলে জানান ইউপি চেয়ারম্যান।,মুক্তিপণের জন্য অপহৃত কৃষকদের উপর শারীরিক নির্যাতনও চালানো হয়। নির্যাতন চালানোর সময় তাদের আর্তনাদ মোবাইল ফোনে স্বজনদের শোনানোও হয়েছিল বলে ইউপি চেয়ারম্যান এর আগে জানিয়েছিলেন।,টেকনাফ থানার ওসি মো. আব্দুল হাকিম বলেন, রাতে স্থানীয় ইউপি চেয়ারম্যান তিন কৃষকের ফেরত আসার খবরটি পুলিশকে জানান। সেই সঙ্গে বলেন যে আব্দুস সালাম নামের আরেকজন এখনও জিম্মি।,তবে অপহৃতদের উদ্ধার এবং ঘটনায় জড়িতদের গ্রেপ্তারে তাদের স্বজনদের কাছে কোনো ধরনের তথ্য দিয়ে সহযোগিতা না করার অভিযোগ করেন ওসি।,তবে তিনি বলেন, অপহৃত অপর কৃষককে উদ্ধার এবং অপরাধীদের গ্রেপ্তারে পুলিশের পাশাপাশি অন্য আইনশৃংখলা বাহিনীও অভিযান অব্যাহত রয়েছে।,Copyright © 2022, bdnews24",bn,2023-01-10 18:38:00+06:00
Bdnews24,"ট্রেইলার যখন চলছিল, অঝোরে কাঁদছিলেন ‘শকুন্তলা’ সামান্থা",glitz,https://bangla.bdnews24.com/glitz/4pur058jds,"‘শকুন্তলম’ সিনেমার ট্রেইলার প্রকাশ অনুষ্ঠানে আবেগ আর ধরে রাখতে পারেননি দক্ষিণ ভারতের নায়িকা সামান্থা রুথ প্রভু; বড় পর্দায় যখন ট্রেইলার চলেছে, সামান্থা তখন আঝোরে কাঁদছিলেন।,কেন কাঁদছিলেন সামান্থা? এ অভিনেত্রীর উত্তর, “জীবনে অনেক ঘাত-প্রতিঘাত পেরোতে হয়েছে, অনেক কষ্ট পেয়েছি।“,তবে হতোদ্যম হতে রাজি নন তিনি। সামান্থার কথা হল, “জীবনে যাই ঘটে যাক না কেন, সিনেমার প্রতি ভালোবাসা সবসময় অটুট, একমাত্র সিনেমাই আমার সেই ভালোবাসা একশ গুণ করে ফিরিয়ে দিতে পারে।“ ,ইন্ডিয়ান এক্সপ্রেস জানিয়েছে,  কালিদাসের অভিজ্ঞান শকুন্তলম নাটকের চলচ্চিত্রায়নে শকুন্তলা হয়েছেন সামান্থা, দুষ্মন্ত হয়েছেন দেব মোহন। সিনেমাটি মুক্তি পাবে আগামী ১৭ ফেব্রুয়ারি। তার আগে সোমবার হায়দ্রাবাদে এক অনুষ্ঠানে ‘শকুন্তলম’ সিনেমার ট্রেইলার প্রকাশ করা হয়।,সেই অনুষ্ঠানে আবেগপ্রবণ হয়ে পড়েন মায়োসাইটিসে আক্রান্ত সামান্থা। এই অটোইমিউন রোগ থেকে রেহাই পেতে প্রথমে ভারতে, পরে যুক্তরাষ্ট্র এবং দক্ষিণ কোরিয়ায় চিকিৎসা করিয়েছেন তিনি।,মায়োসাইটিসে আক্রান্তদের ক্ষেত্রে দেহের সুরক্ষা ব্যবস্থা নিজের পেশীর ওপরই আক্রমণ চালায়, ফলে পেশী দুর্বল হয়ে পড়ে।,তাতে দৈনন্দিন জীবনযাত্রা চালাতে বেশ বেগ পেতে হয়েছে সামান্থাকে। সে কারণে গত বছরের সেপ্টেম্বর মাস থেকে সামান্থাকে প্রকাশ্যে দেখা যায়নি তেমন একটা। পার্টি, শো কিংবা সোশাল মিডিয়া– কোথাও তার দেখা মিলছিল না। পরে জানা যায় তার অসুখের কথা।,গুণশেখর পরিচালিত ‘শকুন্তলম’ সিনেমায় অন্যান্য চরিত্রে অভিনয় করেছেন কবীর বেদী, প্রকাশ রাজ, অদিতি বালন, গৌতমীসহ আরও অনেকে।,এ সিনেমাতেই প্রথমবারের মতো বড় পর্দায় দেখা যাবে দক্ষিণী তারকা আল্লু অর্জুনের মেয়ে আল্লু আরহাকে, সে শকুন্তলার শৈশবের রূপায়ন ঘটিয়েছে সিনেমায়। ভারতজুড়ে হিন্দি, তামিল, তেলেগু, মালয়ালম ও কন্নড় ভাষায় মুক্তি পাবে সিনেমাটি।,পরিচালক গুণশেখরকে ধন্যবাদ জানিয়ে সামান্থা বলেন, “ভারতীয় সাহিত্যের ইতিহাসে শকুন্তলার গল্প অন্যতম স্মরণীয়। আমাকে এই চরিত্রে বেছে নেওয়ার জন্য আমি নিজেকে ভাগ্যবান মনে করি।“,সিনেমাটি দেখে সামান্থার মনে হয়েছে, প্রত্যাশার চেয়েও নিজেকে ছাড়িয়ে যেতে পেরেছেন তিনি।,সামান্থা বলেন, “সিনেমাটি দেখে শেষ করে উঠে গুণশেখরের পায়ে হাত দিয়ে প্রণাম করেছি। আমার বিশ্বাস দর্শকরাও সিনেমাটি নিজের করে নেবেন।“ ,নায়িকানির্ভর সিনেমাটির নির্মাণকাজ অনেক ব্যয়বহুল ছিল জানিয়ে নির্মাতা গুণশেখর বলেন, “সুপারস্টার সামান্থা হতাশ করেননি। কাজের ক্ষেত্রে সে নিজেকে আমার উপরে ছেড়ে দিয়েছিলেন।“,পাশে থাকার জন্য প্রয়োজক দিল রাজুকেও ধন্যবাদ জানান গুণশেখর।,Copyright © 2022, bdnews24",bn,2023-01-11 03:39:00+06:00
Bdnews24,"‘ইটস নট অ্যাবাউট মি, গোটা দলই ভালো করছে’",cricket,https://bangla.bdnews24.com/cricket/wwwo9a4hxg," ,বিপিএলের ৯ আসরের মধ্যে কেবল ২০১৩ সালের টুর্নামেন্টেই ফাইনালে কাছাকাছি গিয়েছিল সিলেট। এছাড়া বরাবরই তাদের স্থান পঞ্চম, ষষ্ঠ বা সপ্তম। বছরের পর বছর মালিক বদলেছে, অধিনায়ক-দল-কোচিং স্টাফ বদলেছে। কিন্তু সিলেটের ভাগ্য বদলায়নি। ,এবার নতুন মালিকানায় ফ্র্যাঞ্চাইজি আসে নতুন ভাবে। তারা ড্রাফটের বাইরে থেকে আগেই দলে নিশ্চিত করে ফেলে মাশরাফিকে। বিপিএলের সফলতম অধিনায়ককে ঘিরেই তারা দল সাজায়। দল গোছানো, কোচিং স্টাফ সাজানো থেকে শুরু করে যাবতীয় পরিকল্পনা, এমনকি স্পন্সরদের সঙ্গে যোগাযোগের মাধ্যমও হয়ে ওঠেন মাশরাফি। ,মাঠের পারফরম্যান্সেও পড়ছে নতুনত্বের ছাপ। যদিও টুর্নামেন্টের কেবলই এখনও শুরুর সময়, তার পরও সিলেটের ভাগ্য বদলের ইঙ্গিত মিলছে। এবারের আসরের প্রথম পাঁচ দিনেই চার ম্যাচের কঠিন সূচি ছিল তাদের। কিন্তু মাশরাফির নেতৃত্বে তারা জিতেছে সবকটিই। ,জাতীয় দলের নেতৃত্বে কিংবা আগেও বিপিএলের নানা আসরে মাশরাফির নেতৃত্বে থাকা দলের মধ্যে যে বিশেষত্ব ফুটে উঠত, সেসব চোখে পড়ছে এই সিলেট দলেও। দলটিকে মনে হচ্ছে দারুণ উজ্জীবিত। চারটি ম্যাচই তারা জিতেছে দেশের তরুণদের পারফরম্যান্সে ভর করে, সেখানে সঙ্গ দিয়েছেন মাশরাফি, মুশফিকুর রহিমের মতো অভিজ্ঞরা। ,যথারীতি বল হাতেও মাশরাফি নিজের ছাপ রাখছেন এই ৩৯ বছর বয়সেও। ৭ উইকেট নিয়ে যৌথভাবে এখনও পর্যন্ত টুর্নামেন্টের সর্বোচ্চ উইকেট শিকারি তিনি। ,টুর্নামেন্ট শুরুর পর তাকে প্রথম সংবাদ সম্মেলনে পাওয়া গেল মঙ্গলবার ঢাকা ডমিনেটর্সের বিপক্ষে জয়ের পর। সবার আগে প্রশ্ন ছুটে গেল, মাশরাফির সেই চেনা জাদুতেই কি বদলে গেল সিলেট? ,কিন্তু নিজেকে আড়ালে রেখে সিলেট অধিনায়ক বললেন দলের কথা। ,“আমার কাছে মনে হয়, পুরো দলের সবাই চেষ্টা করছে শুরু থেকেই। সবাই আমরা অনুশীলন থেকেই শৃঙ্খলাবদ্ধভাবে কিছু করার চেষ্টা করেছি। মাঠে খেলা নিয়ে তো কিছু বলা যায় না, আমরা মাঠের বাইরের ব্যাপারগুলো ঠিকঠাক রাখার চেষ্টা করেছি যেন, সেটির প্রতিফলন কিছুটা হলেও মাঠে পড়ে। তাই আমার কাছে মনে হয়, ইটস নট অ্যাবাউট মি, ব্যাপারটি গোটা দলেরই।” ,Copyright © 2022, bdnews24",bn,2023-01-11 03:22:00+06:00
Bdnews24,"টিভি সূচি (বুধবার, ১১ জানুয়ারি ২০২৩)",sport,https://bangla.bdnews24.com/sport/ixutff4aju,"দ্বিতীয় ওয়ানডে, বিকেল ৩:৩০,ব্রিজবেন হিট-পার্থ স্কর্চার্স, দুপুর ২:৪০,পিএসজি-অঁজি, রাত ২টা,Copyright © 2022, bdnews24",bn,2023-01-11 02:01:00+06:00
Bdnews24,ভারত সফরে চার স্পিনারের অস্ট্রেলিয়া দলে চমক মার্ফি   ,cricket,https://bangla.bdnews24.com/cricket/8wiis2v0ge," ,ভারত সফরে অস্ট্রেলিয়ার ১৮ সদস্যের টেস্ট বহরে চমক জাগানিয়া নাম এই মার্ফি। চতুর্থ স্পিনার হিসেবে তাকে রাখা হয়েছে দলে। মূল স্পিনার লায়নের সঙ্গে প্রত্যাশিতভাবেই আছেন বাঁহাতি স্পিনার অ্যাশটন অ্যাগার ও লেগ স্পিনার মিচেল সোয়েপসন। ,সীমিত ওভারের দলের মূল স্পিনার অ্যাডাম জ্যাম্পার নাম জোরেসোরে শোনা গেলেও শেষ পর্যন্ত লাল বলে সুযোগ পাননি এই লেগ স্পিনার। ,মার্ফিকে নিয়ে বেশ কিছুদিন ধরেই রোমাঞ্চিত অস্ট্রেলিয়ান ক্রিকেট। শেফিল্ড শিল্ডের সবশেষ রাউন্ডে নিউ সাউথ ওয়েলসের বিপক্ষে ৭ উইকেট নিয়ে ভিক্টোরিয়াকে জয় এনে দিয়েছেন তিনি। ৭টি প্রথম শ্রেণির ম্যাচে তার শিকার ২৯ উইকেট। অস্ট্রেলিয়া ‘এ’ দলের হয়েও খেলে ফেলেছেন তিনি। ভারত সফরে যদিও নাটকীয় কিছু না হলে তার খেলার সম্ভাবনা কম। তবে স্পিন গ্রেট লায়ন ও স্পিন কোচ ড্যানিয়েল ভেটোরির সঙ্গে কাজ করে তাকে উন্নতির সুযোগ করে দিতে চান নির্বাচকরা। ,আঙুলের চোটে সবশেষ দক্ষিণ আফ্রিকার বিপক্ষে সিডনি টেস্ট থেকে ছিটকে যাওয়া মিচেল স্টার্ক খেলতে পারবেন না ভারত সফরে প্রথম টেস্টে। তবে তাকে রাখা হয়েছে দলে। ফিট হয়ে উঠতে পারলে দ্বিতীয় টেস্টের আগে দলে যোগ দেবেন তিনি। ,বক্সিং ডে টেস্টে আঙুল ভেঙে যাওয়ায় সিডনিতে খেলতে না পারা আরেক ক্রিকেটার ক্যামেরন গ্রিন অবশ্য মূল দলের সঙ্গেই উঠবেন ভারতের উড়ানে। এই অলরাউন্ডারকে শুরু থেকেই পাওয়ার আশা করছে অস্ট্রেলিয়া। ,দক্ষিণ আফ্রিকার বিপক্ষে সিরিজে খেলার সুযোগ না পেলেও স্কোয়াডে জায়গা ধরে রেখেছেন ল্যান্স মরিস। অস্ট্রেলিয়ার এই সময়ের সবচেয়ে দ্রুতগতির বোলার বলে মনে করা হয় তাকে। ৫ ম্যাচে ২৭ উইকেট নিয়ে এখনও পর্যন্ত এবারের শেফিল্ড শিল্ডের সর্বোচ্চ উইকেট শিকারি এই ২২ বছর বয়সী ফাস্ট বোলার। ,সিডনি টেস্ট দিয়ে দলে ফেরা ম্যাট রেনশ ধরে রেখেছেন জায়গা। এই টেস্টেই কাভার হিসেবে দলের সঙ্গে থাকা পিটার হ্যান্ডসকমও যাচ্ছেন ভারত সফরে। ৩১ বছল বয়সী ব্যাটসম্যান তার ১৬ টেস্টের সবশেষটি খেলেছেন চার বছর আগে। গত দুই বছরে শেফিল্ড শিল্ডের সর্বোচ্চ রান স্কোরার তিনি। গত মৌসুমে করেছিলেন ৮ ম্যাচে ৪৯.৭৮ গড়ে ৬৯৭ রান। এবার এখনও পর্যন্ত ৫ ম্যাচে ৮১.৫৭ গড়ে করে ফেলেছেন ৫৭১ রান। ,অ্যালেক্স কেয়ারি ছাড়া স্কোয়াডে আর কোনো কিপার রাখা হয়নি। জরুরি প্রয়োজনে কিপিং গ্লাভস পরতে হবে তাই হ্যান্ডসকমকেই। ,দক্ষিণ আফ্রিকার বিপক্ষে সিরিজের দল থেকে না খেলেই বাদ পড়েছেন ওপেনার মার্কাস হ্যারিস। ,৯ ফেব্রুয়ারি নাগপুর টেস্ট দিয়ে শুরু হবে এবারের বোর্ডার-গাভাস্কার ট্রফির লড়াই। পরের তিন টেস্ট দিল্লি, ধর্মশালা ও আহমেদাবাদে। ২০০৪ সালের পর ভারতে আর সিরিজ জিততে পারেনি অস্ট্রেলিয়া। ,প্যাট কামিন্স (অধিনায়ক), ডেভিড ওয়ার্নার, উসমান খাওয়াজা, মার্নাস লাবুশেন, স্টিভেন স্মিথ, ট্রাভিস হেড, ক্যামেরন গ্রিন, অ্যালেক্স কেয়ারি, মিচেল স্টার্ক, ন্যাথান লায়ন, জশ হেইজেলউড, স্কট বোল্যান্ড, অ্যাশটন অ্যাগার, ল্যান্স মরিস, মিচেল সোয়েপসন, ম্যাট রেনশ, পিটার হ্যান্ডসকম, টড মার্ফি।,Copyright © 2022, bdnews24",bn,2023-01-11 03:09:00+06:00
Bdnews24,"‘হাজারটা কথার মধ্যেও একটা ব্যাপার, এবার ভালো উইকেটে ভালো খেলা হচ্ছে’",cricket,https://bangla.bdnews24.com/cricket/p4862w6x82," ,বিপিএলে মাঠের ক্রিকেট নিয়ে সমালোচনার সবচেয়ে বড় ক্ষেত্র বরাবরই থাকে মিরপুর শের-ই-বাংলা স্টেডিয়ামের উইকেট। এই মাঠেই সবচেয়ে বেশি খেলা হয় টুর্নামেন্টের। কিন্তু বরাবরই এখানে বেশির ভাগ ম্যাচ হয় নিরস। মন্থর উইকেটে ব্যাটসম্যানদের ধুঁকতে হয়। বোলারদের উপযুক্ত দক্ষতাও ফুটে ওঠে না। টি-টোয়েন্টির সত্যিকারের রসও উপভোগ করা যায় না। ,এবারও শুরুটা ছিল তেমনই। নবম আসরের প্রথম ম্যাচে মাশরাফির সিলেট স্ট্রাইকার্সের সামনে স্রেফ ৮৯ রানে থমকে যায় চট্টগ্রাম চ্যালেঞ্জার্স। মিরপুরের সেই চিরচেনা উইকেটই দেখা যায়। পরের দিনও প্রথম ম্যাচে খুলনা টাইগার্স আগে ব্যাট করে রান তোলে স্রেফ ১১৩। উইকেট যথারীতি মন্থর। ,তবে ক্রমেই ফুটে ওঠে, এই সময়টায় দেশজুড়ে চলা শৈত্যপ্রবাহ আর স্যাঁতস্যাঁত আবহাওয়ার কারণেই মূলত ওই অবস্থা ছিল উইকেটের। ওই প্রথম দুই দিনও রাতের ম্যাচে উইকেটের চরিত্র বদলে যায় নাটকীয়ভাবে। শৈত্যপ্রবাহ চলে যাওয়ার পর দিনের ম্যাচেও উইকেট দেখা যায় বেশ ভালো। সোমবার দিনের প্রথম ম্যাচেই কুমিল্লা ভিক্টোরিয়ান্সের ১৪৯ রান তাড়া করে জিতে যায় সিলেট স্ট্রাইকার্স। মঙ্গলবার প্রথম ম্যাচে ফরচুন বরিশাল জয় পায় রংপুর রাইডার্সের ১৫৮ রান তাড়ায়। ,এছাড়াও এবার ১৯৪ রান তাড়ায় জিতেছে সিলেট, তারাই আবার আগে ব্যাট করে ২০১ রান তুলেছে, খুলনা ১৭৮ রান তাড়ায় ৯ উইকেটে জিতে গেছে চট্টগ্রাম। মিরপুরে ধারাবাহিকভাবে এরকম বড় রানের ম্যাচ গত কয়েকটি বিপিএলে দেখা যায়নি। ,মঙ্গলবার ঢাকা ডমিনেটর্সের বিপক্ষে জয়ের পর সংবাদ সম্মেলনে এই ইতিবাচক দিকটির কথাই তুলে ধরলেন সিলেট অধিনায়ক মাশরাফি। ,“উইকেট ভালো হলে ওদের জন্য খেলা সহজ হয়। এমনিতে উইকেট তো চট্টগ্রামে গেলেই শুধু ভালো পাওয়া যায়। এরকম উইকেট তো পাওয়া যায় না (মিরপুরে)। গত তিন দিন যে উইকেট আমরা দেখলাম, দারুণ উইকেট। এরকম উইকেট হলে কিছু ক্রিকেটার আমরা তৈরি করতে পারব। এটা খুব ভালো দিক যে এত সমালোচনার মধ্যেও মাঠের খেলাটা ঠিক আছে। উইকেট ভালো।” ,“এই উইকেটে এবার ব্যাটসম্যানরা ভালো ব্যাটিংয়ের সুযোগ পাচ্ছে। পাশাপাশি সবচেয়ে গুরুত্বপূর্ণ হচ্ছে, বোলারদের জন্য ভালো হচ্ছে। এরকম উইকেটে খেলা হলে বোলারদেরও সামর্থ্য বাড়তে থাকে যে, এখানে জায়গা দিলে (ব্যাটসম্যানকে), স্কিল না থাকলে সমস্যা হবে। এরকম উইকেটে খেলা হলে ভালো হবে। এবার হাজার কথার ভেতরেও এই একটা ব্যাপার যে অন্তত উইকেট ভালো, খেলাটা ভালো হচ্ছে।” ,নানা বিতর্ক যদিও বরাবরের মতো এবার সঙ্গী বিপিএলের। বিশেষ করে ডিআরএস না থাকা ও এডিআরএস নামক প্রশ্নবিদ্ধ প্রযুক্তির ব্যবহারের সমস্যাগুলো প্রকট হয়ে উঠেছে শুরুতেই। আম্পায়ারিংয়ের মান নিয়েও প্রশ্ন উঠছে নিয়মিত। ভুল সিদ্ধান্ত হচ্ছে হরহামেশাই। ক্রিকেটাররা সেসবের প্রতিক্রিয়া দেখাচ্ছেন দৃষ্টিকটূভাবে। ,মাশরাফি মানছেন এসবও। ইতিবাচক দিকগুলোই আবার তুলে ধরে তিনি বললেন, আম্পায়ারিং আরও ভালো করে তুলতে দায়িত্বটা আম্পায়ারদেরই নিতে হবে। ,“অনেক কিছু ভালো হতে পারত, অনেক সীমাবদ্ধতা আছে। তবে টুর্নামেন্ট যখন মাঠে গড়িয়েছে… দেখুন, আমরা আগে একবার প্রায় দুইশ তাড়া করে জিতেছি, আজকে দুইশ করেছি, অন্যান্য ম্যাচে ১৬০ রান তাড়া করছে, ক্রিকেটারদের একটা অভ্যাস গড়ে উঠছে। দিন শেষে কিছু প্রশ্ন থেকে যাচ্ছে। তবে আম্পায়ার যদি তার লেভেল ওপরে নিতে না পারে, এটা তার ব্যাপার।” ,“বাইরে থেকে আম্পায়ার এনে (কাজ চালানো যায়)… কিন্তু আমি বলব, আমাদের আম্পায়ারদেরও সুযোগ দিতে হবে নিজেদেরকে মেলে ধরার। তারা এখন থেকে যদি কিছু শেখে, তাহলে ভালো। কিছু ভুল সিদ্ধান্ত আসলে হবেই, এটা স্বাভাবিক। যেহেতু স্নিকো বা অন্যান্য কিছু নেই। আমার কাছে মনে হয়, কিছু সাহসী সিদ্ধান্ত যদি নেওয়া যায় মাঠে, আম্পায়াররা যদি দিতে পারে, যেরকম আমরা বাইরে দেখি বা আন্তর্জাতিক ম্যাচে… সেরকম স্ট্যান্ডার্ড সেট করতে হলে আম্পায়ারদেরও কিছু পদক্ষেপ নিতে হবে মাঠে।”,Copyright © 2022, bdnews24",bn,2023-01-11 03:50:00+06:00
Bdnews24,নতুন দল এক্টোম্যানিয়া মঞ্চে আনছে ‘হ্যামলেট মেশিন’,glitz,https://bangla.bdnews24.com/glitz/cvcpg5y9z8,"ঢাকার মঞ্চে আসছে আরেকটি নতুন নাটক; জার্মান লেখক হাইনার মুলারের ‘হ্যামলেট মেশিন’ মঞ্চে আনছে নতুন নাট্যদল ‘এক্টোম্যানিয়া’, এটি তাদের প্রথম প্রযোজনা। ,মুলারের এ নাটকের মধ্য দিয়ে উঠে এসেছে যুদ্ধবিধ্বস্ত ইউরোপ, নারী নির্যাতন, বাণিজ্যিক সভ্যতা আর সমাজের নানা অগ্রগতির চিত্র।  ,নাটকটি বাংলায় অনুবাদ করেছেন প্রয়াত জাতীয় অধ্যাপক কবির চৌধুরী। তেজগাঁও কলেজ থিয়েটার অ্যান্ড মিডিয়া স্টাডিজ বিভাগের প্রভাষক নওরীন সাজ্জাদ এ নাটকের নির্দেশনা দিয়েছেন।  ,বুধবার সন্ধ্যা সাড়ে ৬টায় রাজধানীর জাতীয় নাট্যশালার স্টুডিও থিয়েটার মিলনায়তনে নাটকটির উদ্বোধনী মঞ্চায়ন হবে। অতিথি হিসেবে উপস্থিত থাকবেন একুশে পদকপ্রাপ্ত নাট্য অভিনেত্রী সারা যাকের। ,নাটকের নির্দেশক বলেন, ""সমাজের অস্থিরতা, ব্যক্তিগত হতাশা, আন্তঃসম্পর্কের টানাপড়েন মিলিয়ে এই সময়ের জন্য ভীষণ প্রাসঙ্গিক নাটকটি।"" ,গত ১৫ অক্টোবর থেকে এক্টোম্যানিয়া নাটকটির মহড়া শুরু করেছে। বিভিন্ন চরিত্রে অভিনয় করছেন সায়েম সিজান, আমির হামজা আকাশ, তালহা জুবায়ের, সাগর বড়ুয়া, জয়ব্রত বিশ্বাস, পারিশা মেহজাবিন, মাঈশা কাশপিয়া অদ্রি ও সানজিদা সাফরিন। ,Copyright © 2022, bdnews24",bn,2023-01-11 03:56:00+06:00
Bdnews24,"সিলেটে হৃদয়, জাকিরদের সাফল্যের রেসিপি জানালেন মাশরাফি",cricket,https://bangla.bdnews24.com/cricket/p675pcpw3b," ,বিপিএলে এবারই প্রথম সিলেটের কোনো ফ্র্যাঞ্চাইজিতে খেলছেন মাশরাফি। তার নেতৃত্বে বদলের ছাপ সিলেটের ভাগ্যেও। বরাবরই যে দল পয়েন্ট তালিকার তলানির দিকে থাকে, সেই সিলেট এবার মাশরাফির নেতৃত্বে শুরু করেছে টানা চারটি জয় দিয়ে।,মাশরাফি নেতৃত্ব দিচ্ছেন সামনে থেকেই। ৭ উইকেট নিয়ে এখনও পর্যন্ত যৌথভাবে টুর্নামেন্টের সর্বোচ্চ উইকেট শিকারি তিনি। তবে মাঠের সাফল্যে তিনি আসলে পার্শ্বনায়ক। উইকেটের সামনে-পেছনে ও ড্রেসিং রুমে উল্লেখযোগ্য ভূমিকা রাখছেন মুশফিকুর রহিম। লঙ্কান অলরাউন্ডার থিসারা পেরেরা ও পাকিস্তানি পেসার মোহাম্মদ আমিরও রাখছেন অবদান। তবে প্রতিটি ম্যাচেই সিলেটের সাফল্যের মূল নায়ক তরুণরা। ,অভিজ্ঞ রুবেল হোসেনকে না খেলিয়ে প্রথম ম্যাচে রেজাউর রহমান রাজার ওপর আস্থা রাখেন মাশরাফিরা। তরুণ এই পেসার ৪ উইকেট নিয়ে ম্যাচ সেরা হন সেদিন। পরের তিন ম্যাচেই ম্যান অব দা ম্যাচ ব্যাটসম্যান তৌহিদ হৃদয়। এবারের বিপিএলের বিস্ময় বলা যায় তাকে। ম্যাচের পর ম্যাচ অবিশ্বাস্য ব্যাটিং করে চলেছেন, বিপিএলে আগে যে রূপে কখনোই দেখা যায়নি দেশের কোনো তরুণ ব্যাটসম্যানকে। ,জাতীয় দলের পারফরম্যন্সে প্রবল সমালোচনার মধ্যে থাকা নাজমুল হোসেন শান্ত সিলেটে দলে নিজের ভূমিকা ঠিকঠাক পালন করে রান করে চলেছেন ধারাবাহিকভাবে। সিলেটের জয়ে বড় অবদান রাখছেন জাকির হাসানও। গত মাসে ভারতের বিপক্ষে অভিষেক টেস্ট সিরিজে ধৈর্য ও স্থিরতা দিয়ে নজর কাড়া এই তরুণ বিপিএলে এসে টি-টোয়েন্টির দাবি মিটিয়ে বিধ্বংসী ব্যাটিং করে চলেছেন। ,সব মিলিয়ে এই সিলেট দলের ‘নিউক্লিয়াস’ তরুণরাই। তৌহিদ হৃদয় দুই দিন ম্যাচ সেরা হয়ে সংবাদ সম্মেলনে বলেছেন, দল থেকে কোচ-অধিনায়ক তাদেরকে পূর্ণ স্বাধীনতা দিয়েছেন। মঙ্গলবার ঢাকা ডমিনেটর্সের বিপক্ষে জয়ের পর সংবাদ সম্মেলনে সেটিরই বিস্তারিত তুলে ধরলেন মাশরাফি। ,“আমাদের তরুণ ক্রিকেটার যারা আছে, ওদেরকে চাপে না ফেলে এই স্বাধীনতা দেওয়া আছে যে, ওরা যেভাবে চায় নিজেদের মেলে ধরতে পারে। এটাও সত্যি যে ওরা বেশ কিছুদিন ধরে খেলছে। ‘এ’ দলে খেলেছে, এইচপিতে খেলেছে, অনূর্ধ্ব-১৯ বিশ্বকাপে খেলেছে ওরা সবাই। এই ধারণা তাই ওদের আছে যে কীভাবে খেলতে হবে। আর এই উইকেটে ওরা খেলেছেও অনেক।” ,“ওদেরকে যেটা বলা হয়েছে যে, উইকেট বুঝে টি-টোয়েন্টি যেভাবে খেলা উচিত, সেভাবে যেন খেলে। ওই স্বাধীনতা ওদের শুরু থেকেই দিয়েছি। আমাদের থেকে ওদের ওপর কোনো চাপ নেই।” ,বাংলাদেশের ক্রিকেটের শীর্ষ পর্যায়ে প্রায় দুই যুগের পথচলা মাশরাফির। দেশের ক্রিকেট সংস্কৃতির ভেতর-বাহির তিনি খুব ভালো করেই জানেন। সেই নেতিবাচকতার ছোঁয়া থেকে তিনি দূর রাখতে চান তরুণদের। ,“আমাদের দেশে তরুণ ক্রিকেটারদের ওই সুযোগটাই কম থাকে, সাবলিল যে খেলাটা, সেটার। বাইরে যদি দেখেন, সুযোগ পায়। তারা জানে যে কী করতে চাচ্ছে একটা তরুণ ক্রিকেটারকে নিয়ে। আমার কাছে মনে হয়, আমরা জানি না আমাদের তরুণদের আমরা কীভাবে দেখতে চাই সামনে তাকিয়ে। আমি সবসময় বলে আসছি, ভালো ক্রিকেটার তৈরি করতে গেলে ভালো কোচ প্রয়োজন। একটা ক্রিকেটারকে কীভাবে সেট করবে, তার সামর্থ্য কতটুকু, এটা কোচদেরও বুঝতে হবে।” ,স্বাধীনতা ও পূর্ণ সমর্থন পেলে তরুণটা কতটা নিজেদের মেলে ধরতে পারে, এর উজ্জ্বল উদাহরণ এবার হৃদয়। তাকে সম্ভাবনাময় ব্যাটসম্যান মনে করা হচ্ছে অনূর্ধ্ব-১৯ পর্যায় থেকেই। কিন্তু সম্ভাবনা রূপ পাচ্ছিল না পারফরম্যান্সে। টি-টোয়েন্টির জন্য তাকে খুব উপযুক্তও মনে করা হচ্ছিল না। গত বিপিএলে তিনি স্রেফ ১৩৬ রান করেন ১০ ইনিংস খেলে। গড় ছিল ১৭, স্ট্রাইক রেট ৯৭.৮৪। ,সেই হৃদয় এবার তিন ইনিংসেই করে ফেলেছেন ৬৬ গড়ে ও ১৬৬ স্ট্রাইক রেটে ১৯৫ রান! গত কিছুদিনে নিজের টি-টোয়েন্টি ব্যাটিংয়ের উন্নতির জন্য অনেক কাজ করেছেন তিনি। ঘাম ঝরানোর সঙ্গে যোগ হয়েছে সিলেট দলের সামগ্রিক সমর্থনও। মাশরাফি শোনালেন সেই গল্প। ,“হৃদয়কে আমরা আমরা ওর মতো ছেড়ে দিয়েছি। আগের ম্যাচে দেখুন, উইকেটে গিয়ে প্রথম বলে ছক্কা মেরেছে। আমি ওকে পুরো ব্যাক আপ করেছি। ওই শটে যদি আউট হতো, আমরা ওকে কিছুই বলতাম না। এভাবে পাশে থাকা প্রয়োজন। আমাদের দল থেকে, বিশেষ করে আমি যতক্ষণ আছি, ওই সুযোগটা দিয়েছি যে, ও যেন যেভাবে চায়, সেভাবে নিজেকে মেলে ধরতে পারে। একটা ক্রিকেটার প্রতিদিন ভালো খেলবে না।”,“আমি নিশ্চিত, হৃদয় যেভাবে খেলছে, নিজের সামর্থ্য সম্পর্কে নিজেও বুঝতে পারছে। অন্যদের চেয়ে গুরুত্বপূর্ণ ওর নিজে বোঝা যে একটা করতে পারে। এই সুযোগগুলো দেওয়া গুরুত্বপূর্ণ।” ,জাকির এখনও পর্যন্ত বড় রানের ইনিংস খেলতে পারেননি। তবে ২১ বলে ২৭, ১০ বলে ২০, ১৮ বলে ৪৩ রানের কার্যকর কয়েকটি টি-টোয়েন্টি ইনিংস খেলে তিনি ভূমিকা রেখেছেন ম্যাচের মোমেন্টাম বদলে দিতে বা ধরে রাখতে। টুর্নামেন্টে তার স্ট্রাইক রেট এখন ১৭৫! ,মাশরাফি বললেন, হৃদয়ের মতো জাকিরকেও সেই স্বাধীনতা দেওয়া হয়েছে।  ,“জাকিরকে আগের দিন আমরা বলেছি জুটি গড়তে। কিন্তু ও উইকেটে গিয়ে একটি চার মারল, ছয় মারল। ওর কাছে মনে হয়েছে, উইকেট ভালো, চান্স নিতে পারবে, আমরাও ব্যাক আপ করছি। উইকেট খারাপ হলে যদি ১০ বলে ১০ করে, তাহলেও সমস্যা নেই। আমার কথা হচ্ছে, এই জায়গাটা তৈরি করা খুব গুরুত্বপূর্ণ।” ,বিপিএলের অন্যান্য আসরে বেশির ভাগ সময়ই দেখা যায়, তরুণরা দলে থাকলেও গুরুত্বপূর্ণ ভূমিকা পায় না। সিলেট এবার এখানেও ব্যতিক্রম। নাজমুল হোসেন শান্তকে নিয়মিত ওপেন করাচ্ছে তারা। প্রথম ম্যাচে তিনে খেলেছেন জাকির। পরের তিন ম্যাচে তিনে হৃদয়, চারে জাকির। প্রথম ম্যাচের পর থেকে মুশফিকুর রহিমকে তার সহজাত পজিশন চারে না খেলিয়ে নামানো হচ্ছে পাঁচে। ,মুশফিকের মতো অভিজ্ঞ ব্যাটসম্যান, বিপিএলে যিনি দারুণ সফল, তার পজিশন নিচে নামিয়ে দেওয়ার কাজটি সহজ নয়। মাশরাফি বললেন, তরুণদের ওপরে জায়গা দিতে মুশফিক নিজেই বড় ভুমিকা পালন করেছেন ব্যাটিং অর্ডারের কম্বিনেশনের কথা ভেবে। ,“এখানে মুশফিক অনেক বড় ভূমিকা পালন করেছে। মুশফিক সাধারণত চারে খেলে। কিন্তু সে ফ্লেক্সিবল ছিল। নাহলে আসলে এটা কঠিন হতো। সিদ্ধান্তটি নিতে সে নিজেই সহজ করে দিয়েছিল। ডানহাতি-বাঁহাতি কম্বিনেশন রাখার পরামর্শও মুশফিকই দিয়েছিল।” ,“এবার পাশের উইকেটগুলোই বেশি খেলা হচ্ছে, মাঝের উইকেটে হচ্ছে না। বেশির ভাগ ম্যাচেই এক পাশে সীমানা ছোট থাকছে। ডান-বাঁ কম্বিনেশন উইকেটে থাকলে সুবিধা হয়। এটা মুশফিকের জন্যই সম্ভব হয়েছে এবং সে-ই এখানে নেতৃত্ব দিয়েছে সত্যি কথা বলতে।”,Copyright © 2022, bdnews24",bn,2023-01-11 04:42:00+06:00
Bdnews24,ব্রাসিলিয়ায় তাণ্ডব: বোলসোনারোর সাবেক মন্ত্রীকে গ্রেপ্তারের নির্দেশ,world,https://bangla.bdnews24.com/world/vka72wrrq7,"ব্রাজিলের রাজধানীতে গুরুত্বপূর্ণ সরকারি স্থাপনাগুলোতে হামলার ঘটনায় ব্রাসিলিয়ার জননিরাপত্তা প্রধান আন্দেরসন তোহিসকে গ্রেপ্তারের নির্দেশ দিয়েছেন দেশটির সুপ্রিম কোর্টের একজন বিচারক। তোহিস কট্টর ডানপন্থি সাবেক প্রেসিডেন্ট জাইর বোলসোনারোর মন্ত্রিসভার বিচারমন্ত্রী ছিলেন।,মঙ্গলবার বিচারক আলেকসান্দ্রি জি মোরাইস এ নির্দেশ দেন বলে বার্তা সংস্থা রয়টার্সকে জানিয়েছেন পরিচয় প্রকাশে অনিচ্ছুক একজন কর্মকর্তা। ,তোহিস চলতিমাসেই ব্রাসিলিয়ার জননিরাপত্তা প্রধান হিসেবে দায়িত্ব নিয়েছিলেন। আর তিনি দায়িত্ব নেওয়ার কয়েকদিনের মধ্যেই বোলসোনারোর হাজার হাজার সমর্থক রাজধানীতে প্রেসিডেন্ট প্রাসাদ, কংগ্রেস আর সুপ্রিম কোর্টের মত গুরুত্বপূর্ণ স্থাপনায় নজিরবিহীন তাণ্ডব চালায়।,তবে তোহিসকে কী অভিযোগে গ্রেপ্তারের নির্দেশ দেওয়া হয়েছে তা তাৎক্ষণিকভাবে পরিষ্কার হয়নি। তোহিসও রয়টার্সের এক মন্তব্যের অনুরোধে তাৎক্ষণিকভাবে সাড়া দেননি। সুপ্রিম কোর্ট বলেছে, তারা গ্রেপ্তারি পরোয়ানা জারির বিষয়টি নিশ্চিত করতে পারছে না।  , রোববার গুরুত্বপূর্ণ সরকারি ভবনগুলোতে চালানো হামলা থামাতে নিরাপত্তা বাহিনী ব্যর্থ হওয়ার পর সমালোচনার মুখে ওইদিনই তোহিসকে তার দপ্তর থেকে সরিয়ে দেওয়া হয়। একইদিন এর আগে তোহিস স্থানীয় গণমাধ্যমকে জানিয়েছিলেন, তিনি তার পারিবারসহ যুক্তরাষ্ট্রের অরল্যান্ডোতে ছুটি কাটাচ্ছেন। বোলসোনারোও এখন সেখানেই আছেন।,রয়টার্সের একজন প্রত্যক্ষদর্শী সাংবাদিক ব্রাসিলিয়ার এক অভিজাত এলাকায় তোহিসের পারিবারিক বাসভবনে পুলিশ দেখেছেন; ওই এলাকার এক বাসিন্দা জানিয়েছেন, পুলিশ অনেকগুলো ব্যাগ নিয়ে চলে গেছে।,সেনাবাহিনীর সদরদপ্তরের অপরপাশে বোলসোনারোর সমর্থকদের একটি শিবির ভেঙে দেয় সেনারা। সেখান থেকে প্রায় ১৫০০ বিক্ষোভকারীকে আটকের পর তাদের একটি জিমনেসিয়ামে রাখা হয়েছে। তাদের জিজ্ঞাসাবাদ অব্যাহত রেখেছে পুলিশ।,রোববার সরকারি ভবনগুলোতে ভাংচুর চালানোর আগে বিক্ষোভকারীরা এখান থেকেই মিছিল নিয়ে গিয়েছিল।  ,গত ৩০ অক্টোবর প্রেসিডেন্ট নির্বাচনে বামপন্থি লুলা দা সিলভার কাছে হেরে যাওয়ার পর কট্টর ডানপন্থি বোলসোনারো ইলেকট্রনিক ভোটিংয়ে জালিয়াতির অভিযোগ করেন। সেই অভিযোগ প্রমাণিত না হলেও তার সমর্থকদের সহিংস বিক্ষোভের ইন্ধন জুগিয়েছে। এই শিবিরে থাকা তার সমর্থকরা সামরিক বাহিনীকে অভ্যুত্থান করে লুলাকে ক্ষমতাচ্যুত করার আহ্বান জানিয়েছিল।  ,মঙ্গলবার বিকালে এখান থেকে ৫২৭ জনকে গ্রেপ্তার করা হয় এবং ৫৯৯ জনকে ছেড়ে দেওয়া হয় যাদের অধিকাংশই বয়স্ক মানুষ, শিশুসহ মা অথবা স্বাস্থ্য সমস্যা আছে এমন লোকজন বলে জানিয়েছে পুলিশ।,বিচারক মোরাইস ‘গণতন্ত্র-বিরোধী’ বিক্ষোভ নিয়ে চলমান তদন্তগুলো পরিচালনা করছেন; মঙ্গলবার দেওয়া এক বক্তব্যে তিনি অভ্যুত্থানের ডাক দেওয়া ‘সন্ত্রাসীদের’ বিরুদ্ধে লড়াই করার প্রতিশ্রুতি দিয়েছেন।,ফেডারেল পুলিশের নতুন প্রধানের শপথ গ্রহণ অনুষ্ঠানে দেওয়া ভাষণে তিনি বলেন, “ব্রাজিলের প্রতিষ্ঠানগুলো নত হবে না এবং গণতন্ত্র জয়ী হবে।” ,Copyright © 2022, bdnews24",bn,2023-01-11 04:31:00+06:00
Bdnews24,ঝালকাঠিতে ডাকঘর থেকে জাল রেভিনিউ স্ট্যাম্প জব্দ,samagrabangladesh,https://bangla.bdnews24.com/samagrabangladesh/0sccqicbaj,"ঝালকাঠি সদর উপজেলার শেখেরহাট ইউনিয়নের গুয়াটন ডাকঘর থেকে ১১৫টি জাল রেভিনিউ স্ট্যাম্প জব্দ করা হয়েছে। ,মঙ্গলবার দুপুরে গুয়াটন শাখা ডাকঘরের অস্থায়ী কার্যালয় পরিদর্শনের সময় এ জাল রেভিনিউ স্ট্যাম্প জব্দ করা হয় বলে জানান ঝালকাঠি ডাক বিভাগের বিভাগীয় পরিদর্শক মো. রিয়াজ হাওলাদার। ,তিনি জানান, নতুন বছরের শুরুতে শাখাটিতে পরিদর্শনের সময় পোস্টমাস্টার বেলায়েত হোসেনের কাছে বরাদ্দ করা সরকারি রেভিনিউ স্ট্যাম্পের চেয়ে বেশি টাকার হিসাব দেখা যায়। এ সময় তল্লাশীকালে কাগজপত্রের নীচের একটি ফাইলে ১১৫ খানা জাল রেভিনিউ স্ট্যাম্প পাওয়া যায়। পরে সেগুলো জব্দ করা হয়। ,এই বিষয়ে জিজ্ঞাসাবাদের পর শাখা পোস্টমাস্টার বেলায়েত হোসেন লিখিতভাবে নিজের দোষ স্বীকার করেন এবং দীর্ঘদিন ধরে তিনি এ কাজ করে আসছেন বলে উল্লেখ করেন। কিন্তু পরে কৌশলে তিনি পোস্ট অফিস থেকে পালিয়ে যান। ,এ ব্যাপারে পোস্টমাস্টার বেলায়েত হোসেনের বিরুদ্ধে মামলা দায়েরের প্রক্রিয়া চলছে বলে জানান বিভাগীয় পরিদর্শক।,Copyright © 2022, bdnews24",bn,2023-01-11 04:08:00+06:00
Bdnews24,যুগপৎ আন্দোলন: ‘গণ অবস্থানে’ বিএনপি ও সমমনারা,politics,https://bangla.bdnews24.com/politics/8hjm0owrjh,"‘সরকার হটানোর যুগপৎ আন্দোলনের’ অংশ হিসেবে নয়া পল্টনে বিএনপির কেন্দ্রীয় কার্যালয়ের সামনের সড়কে ‘গণঅবস্থানে’ বসেছে দলটির নেতা-কর্মীরা।,জামিনে মুক্তি পাওয়ার দুই দিনের মাথায় বিএনপির মহাসচিব মির্জা ফখরুল ইসলাম আলমগী এ কর্মসূচিতে যোগ দিয়েছেন প্রধান অতিথি হিসেবে।  সদ্য কারামুক্ত স্থায়ী কমিটির সদস্য মির্জা আব্বাসেরও যোগ দেওয়ার কথা রয়েছে।,বুধবার সকাল সাড়ে ১০টায় শুরু হওয়া এই কর্মসূচি চলবে বেলা ২টা পর্যন্ত। ঢাকা ছাড়াও দেশের নয় বিভাগীয় শহরে একযোগে এ কর্মসূচি শুরু হয়েছে।,এছাড়া ‘যুগপৎ আন্দোলনের’ অংশ হিসেবে জাতীয় প্রেসক্লাবের সামনে গণতন্ত্র মঞ্চ, জাতীয় প্রেসক্লাবের পূর্বপ্রান্তে গণতান্ত্রিক বাম ঐক্য এবং আরামবাগে ইডেন কমপ্লেক্সে কেন্দ্রীয় কার্যালয়ের সামনে গণফোরামের ‘গণঅবস্থান’ কর্মসূচি শুরু হয়েছে।,বিলুপ্ত ২০ দলীয় জোটের শরিকদের নিয়ে গঠিত ১২ দলীয় জোট বিজয় নগরে পানির ট্যাংকের কাছে, সমমনা জাতীয়তাবাদী জোট পুরানা পল্টনে এবং এলডিপি কাওরান বাজারে এফডিসির কা্ছে নিজেদের কেন্দ্রীয় কার্যালয়ের সামনে এ কর্মসূচি পালন করছে।,সরকারের পদত্যাগ, একাদশ সংসদ বিলুপ্ত, নির্দলীয় তত্ত্বাবধায়ক সরকার গঠন করে জাতীয় নির্বাচন অনুষ্ঠানসহ ১০ দাবিতে বিএনপির নেতৃত্বে যে যুগপৎ আন্দোলন শুরু করেছে, এটি তার দ্বিতীয় কর্মসূচি।,গত ২৪ ডিসেম্বর ৯ বিভাগীয় শহরে এবং ৩০ ডিসেম্বর ঢাকায় প্রথম কর্মসূচিতে গণমিছিল করেছিল বিএনপিসহ সমমনা দলগুলো।,‘গণঅবস্থান কর্মসূচিতে’ অংশ নিতে নেতা-কর্মীরা সকাল থেকেই ছোট ছোট মিছিল নিয়ে,নয়া পল্টনের কেন্দ্রীয় কার্যালয়ের সামনে জড়ো হতে শুরু করেন। কেন্দ্রীয় কার্যালয়ের সামনের সড়কে একপাশে পলিথিন ও মাদুর বিছিয়ে এই কর্মসূচিতে অংশ নিচ্ছেন তারা।,ভাইস চেয়ারম্যান আবদুল্লাহ আল নোমান, অধ্যাপক এজেডএম জাহিদ হোসেন, চেয়ারপারসনের উপদেষ্টা কাউন্সিলের সদস্য আমান উল্লাহ আমান, আব্দুল কুদ্দুস, আফরোজা খানম রীতা, কেন্দ্রীয় নেতা আসাদুজ্জামান রিপন, মাসুদ আহমেদ তালুকদারসহ নেতৃবৃন্দের উপস্থিতিতে অবস্থান কর্মসূচির কার্য্ক্রম শুরু হয়েছে কোরআন তেলাওয়াতের মধ্য দিয়ে। এরপর দলীয় সংগীত পরিবেশন করেন জাসাস শিল্পীরা।,কর্মসূচিতে সভাপতিত্ব করছেন দলের স্থায়ী কমিটির সদস্য খন্দকার মোশাররফ হোসেন। অনুষ্ঠান পরিচালনা করছেন সাংগঠনিক সম্পাদক আবদুস সালাম আজাদ, মহানগর উত্তরের সদস্য সচিব আমিনুল হক, দক্ষিণের সদস্য সচিব রফিকুল আলম মজনু।,ফকিরাপুর থেকে কাকরাইলের নাইটিঙ্গেল মোড় পর্যন্ত সড়কের একপাশে নেতা-কর্মীদের উপস্থিতিতে অবস্থান কর্মসূচি সমাবেশের রূপ পেয়েছে। ‘জ্বালো জ্বালো, আগুন জ্বালো’, ‘এই মুহূর্তে দরকার, তত্ত্বাবধায়ক সরকার’– ইত্যাদি স্লোগান দিয়ে পুরো এলাকা সরব করে রেখেছেন তারা।,বিএনপিসহ অঙ্গসংগঠনের নেতৃবৃন্দ এ কর্মসূচিতে নেতা-কর্মীদের উদ্দেশে বক্তব্য দেবেন।,দলের স্থায়ী কমিটির সদস্যদের মধ্যে চট্টগ্রামে আমীর খসরু মাহমুদ চৌধুরী, রাজশাহীতে আবদুল মঈন খান, সিলেটে গয়েশ্বর চন্দ্র রায়, বরিশালে সেলিমা রহমান, ময়মনসিংহে নজরুল ইসলাম খান, রংপুরে ইকবাল হাসান মাহমুদ টুকু, ভাইস চেয়ারম্যানের মধ্যে কুমিল্লায় বরকত উল্লাহ বুলু ও খুলনায় শামসুজ্জামান দুদু এবং ফরিদপুরে আহমেদ আজম খান অবস্থান কর্মসূচিতে অংশ নিচ্ছেন বলে জানিয়েছেন ভারপ্রাপ্ত দপ্তর সম্পাদক সৈয়দ এমরান সালেহ প্রিন্স।,নয়া পল্টনে বিএনপি কার্যালয়ের একপাশের সড়কে এই কর্মসূচি হচ্ছে। সড়কের এক পাশ বন্ধ করে দিয়েছে পুলিশ।,ঢাকায় এই গণ-অবস্থান কর্মসূচির জন্য মঙ্গলবার সন্ধ্যায় পুলিশের অনুমতি পায় বিএনপি। জনদুর্ভোগ যাতে না হয়, সেজন্য সড়ক অবরোধ না করে ফুটপাতে এই অবস্থান কর্মসূচি পালন করতে বলা হয় সেখানে।,গণ-অবস্থান কর্মসূচি ঘিরে নয়া পল্টনের পুরো এলাকায় বিপুল সংখ্যক পুলিশ সতর্ক অবস্থান নিয়েছে।,কাকরাইল ও ফকিরাপুল মোড়ে জলকামানের গাড়ি দেখা গেছে। বিভিন্ন সড়কের মোড়ে মোড়ে পুলিশ সদস্যদের অবস্থান দেখা গেছে। ,Copyright © 2022, bdnews24",bn,2023-01-11 05:32:00+06:00
Bdnews24,বরিশালে সড়ক দুর্ঘটনায় মাহেন্দ্র চালক নিহত,samagrabangladesh,https://bangla.bdnews24.com/samagrabangladesh/yfklpb7osn,"বরিশালের গৌরনদী উপজেলায় অজ্ঞাত বাহনের সঙ্গে সংঘর্ষে মাহেন্দ্র টেম্পুর চালক নিহত হয়েছেন। ,মঙ্গলবার রাত পৌনে ৮টার দিকে বরিশাল-ঢাকা মহাসড়কের গাইনের পাড় এলাকায় এ দুর্ঘটনা ঘটে বলে জানিয়েছেন গৌরনদী হাইওয়ে থানার এএসআই মামুন। ,নিহত মো. হোসেন সরদার (২০) উপজেলার টরকী কসবা এলাকার মো. আক্তার হোসেন সরদারের ছেলে। ,এএসআই মামুন বিডিনিউজ টোয়েন্টিফোর ডটকমকে জানান, হোসেন সরদার মাহেন্দ্র টেম্পু নিয়ে ভুরঘাটা দিকে গৌরনদীর দিকে আসছিলো। পথে ঢাকাগামী কোনো বাহনের সঙ্গে তার মাহেন্দ্র টেম্পুর সংঘর্ষ হয়। এতে মাহেন্দ্রটির সামনের অংশ দুমড়ে-মুচড়ে যায়। ,খবর পেয়ে ফায়ার সার্ভিস ও সিভিল ডিফেন্সের গৌরনদী স্টেশনের সদস্যরা উদ্ধার অভিযান পরিচালনা করেন। ,ফায়ার সার্ভিসের স্টেশন অফিসার আকতার হোসেন জানান, তারা টেম্পু চালক হোসেনকে উদ্ধার করে গৌরনদী উপজেলা স্বাস্থ্য কমপ্লেক্সে নিলে চিকিৎসক মৃত ঘোষণা করেন। তার মরদেহ উপজেলা স্বাস্থ্য কমপ্লেক্সে রাখা রয়েছে।,Copyright © 2022, bdnews24",bn,2023-01-11 04:36:00+06:00
Bdnews24,"গাছে বেঁধে আগুন: গোপালগঞ্জের সেই নারীর মৃত্যু, দেবর গ্রেপ্তার",samagrabangladesh,https://bangla.bdnews24.com/samagrabangladesh/8604ngxl8h,"গোপালগঞ্জের কাশিয়ানী উপজেলায় জমি সংক্রান্ত বিরোধের জেরে গাছের সঙ্গে বেঁধে শরীরে আগুন ধরিয়ে দেওয়া নারী মারা গেছেন। এই ঘটনায় তার দেবরকে গ্রেপ্তার করছে পুলিশ।,কাশিয়ানী থানার ওসি ফিরোজ আলম জানান, বুধবার সকাল ৭টার দিকে ঢাকা মেডিকেল কলেজ হাসপাতালের বার্ন এ্যান্ড প্লাস্টিক সার্জারি  ইউনিটে চিকিৎসাধীন অবস্থায় অগ্নিদগ্ধ সুফিয়া বেগম (৫০) মারা যান।,এর আগে মঙ্গলবার সকাল ১১টার দিকে কাশিয়ানী উপজেলার সাজাইল ইউনিয়নের বাঘঝাপা গ্রামের অবসরপ্রাপ্ত পুলিশ সদস্য ইউসুফ আলী মোল্লার স্ত্রী সুফিয়া বেগমের শরীরে আগুন ধরিয়ে দেওয়ার ঘটনা ঘটে।,হাসপাতালে চিকিৎসাধীন অবস্থায় অগ্নিদগ্ধ সুফিয়া বেগম সাংবাদিকদের বলেছিলেন, স্বামীর পৈত্রিক সম্পত্তি নিয়ে দীর্ঘদিন ধরেই দেবর লিয়াকত মোল্লার সঙ্গে বিরোধ চলে আসছিল। লিয়াকতও অবসরপ্রাপ্ত পুলিশ সদস্য। তিনি তার সম্পত্তির অংশ বিক্রি করে গ্রাম থেকে চলে গেছেন। কিন্তু এখনও সম্পত্তি দাবি করছেন। মূলত এই নিয়ে দুই ভাইয়ের বিরোধ।,এই বিরোধের জেরে এর আগেও লিয়াকত মোল্লা একদিন সুফি বেগমের মাথার চুল কেটে দেন। পরে গ্রামের গণ্যমান্য ব্যক্তিরা সেটি মীমাংসা করেন।,সুফি বেগম আরও বলেন, “সকালে লিয়াকত মোল্লা ও আমার আরেক দেবর আব্দুর রহমানের ছেলে সোহেল বাড়িতে আসে। এ সময় আমি বাড়িতে একা ছিলাম। তারা আমাকে বসতঘর থেকে টেনে-হিঁচড়ে বাইরে বের করে এবং উঠানের পেয়ারা গাছের সঙ্গে আমার হাত-পা বেঁধে ফেলে।”,“পরে আমার গায়ে আগুন ধরিয়ে দিয়ে পালিয়ে যায়। আমি চিৎকার করলে প্রতিবেশীরা এগিয়ে আসে। তারা আমাকে কাশিয়ানী হাসপাতালে নিয়ে আসে। আমার সারা শরীর পুড়ে গেছে।”,এ ঘটনায় মঙ্গলবার দুপুরে ওই নারীর ভাই আখতার হোসেন বাদী হয়ে কাশিয়ানী থানায় লিয়াকতসহ দুই জনের নাম উল্লেখ ও অজ্ঞাত আরো দুই-তিন জনের নামে একটি মামলা দায়ের করেছেন।,এদিকে এই ঘটনায় ওই নারীর দেবর অবসরপ্রাপ্ত পুলিশ সদস্য লিয়াকত মোল্লাকে (৫০) মঙ্গলবার সন্ধ্যা ৭টার দিকে ঢাকার কদমতলা এলাকা থেকে গ্রেপ্তার করেছে কাশিয়ানী থানা পুলিশ।,ওসি ফিরোজ আলম বলেন, এই ঘটনার পরপরই কাশিয়ানী থানা পুলিশ লিয়াকতকে গ্রেপ্তারে অভিযান শুরু করে। গোপালগঞ্জের পুলিশ সুপার আয়েশা সিদ্দিকার নেতৃত্বে একদল পুলিশ কাশিয়ানী থানায় অবস্থান করে আসামির লোকেশন ট্যাকিং করেন।,তারপর তাকে গ্রেপ্তারে এসআই দেওয়ান সাদেকুল ইসলামের নেতৃত্বে ঢাকায় অভিযানরত কাশিয়ানী থানা পুলিশের টিমকে নির্দেশনা দেন।,লিয়াকতকে রাতেই কাশিয়ানী থানায় আনা হয়েছে। বুধবার তাকে গোপালগঞ্জের আদালতে হাজির করে রিমান্ডের আবেদন করা হবে।,Copyright © 2022, bdnews24",bn,2023-01-11 05:21:00+06:00
Bdnews24,চট্টগ্রাম বিশ্ববিদ্যালয়ের ১৮ শিক্ষার্থী বহিষ্কার,ctg,https://bangla.bdnews24.com/ctg/xefr3sqli6,"চট্টগ্রাম বিশ্ববিদ্যালয়ে সংঘর্ষের বিভিন্ন ঘটনায় ছাত্রলীগের ১৭ নেতাকর্মীকে এবং নাশকতার পরিকল্পনার অভিযোগে ছাত্র অধিকার পরিষদের এক কর্মীকে বহিষ্কার করেছে কর্তৃপক্ষ।,সোমবার রাতে উপাচার্য ড. শিরীণ আখতারের সভাপতিত্বে বিশ্ববিদ্যালয়ের বোর্ড অব রেসিডেন্স, হেলথ অ্যান্ড ডিসিপ্লিন এর এক অনলাইন সভায় এ সিদ্ধান্ত হয়। তবে বিষয়টি গণমাধ্যমকে জানানো হয় মঙ্গলবার গভীর রাতে।,বিশ্ববিদ্যালয়ের প্রক্টর এবং বোর্ড অব রেসিডেন্স, হেলথ অ্যান্ড ডিসিপ্লিনারি কমিটির সদস্য সচিব রবিউল হাসান ভূঁইয়া বিডিনিউজ টোয়েন্টিফোর ডটকমকে বলেন, “বিভিন্ন ঘটনার পরিপ্রেক্ষিতে তদন্ত কমিটির রিপোর্ট এবং সিসিটিভি ফুটেজ বিশ্লেষণ করে যাদের সংশ্লিষ্টতা পাওয়া গেছে, তাদেরই বহিষ্কার করা হয়েছে।“,দেশনেত্রী বেগম খালেদা জিয়া হলে ১১ অগাস্ট ছাত্রলীগ নেত্রীদের মধ্যে মারামারির ঘটনায় ইংরেজি বিভাগের শিক্ষার্থী ও বিশ্ববিদ্যালয় ছাত্রলীগের উপ তথ্য ও গবেষণা সম্পাদক তাসফিয়া জান্নাত নোলককে দেড় বছরের জন্য বহিষ্কার করা হয়েছে।,২৪ অগাস্ট বিশ্ববিদ্যালয়ের আইন বিভাগের শিক্ষার্থী মো. জোবায়ের হোসেনকে ক্যাম্পাস ‘অস্থিতিশীল’ করার অভিযোগে আটক করেছিল বিশ্ববিদ্যালয় কর্তৃপক্ষ। আটকের পর জোবায়ের নিজেকে ইসলামী ছাত্র শিবিরের শিক্ষা ও পাঠচক্র সম্পাদক বলে পরিচয় দিয়েছিলেন। পরে জানা যায়, তিনি ছাত্র অধিকার পরিষদের সাথে যুক্ত।,ক্যাম্পাসে ‘সন্ত্রাসী কার্যক্রম পরিচালনার’ পরিকল্পনা করার অভিযোগে তার বিরুদ্ধে হাটহাজারী থানায় মামলাও করেছিলেন বিশ্ববিদ্যালয়ের নিরাপত্তা প্রধান শেখ আবদুর রাজ্জাক।,সোমবারের বোর্ড সভায় জানানো হয়, শাটল ট্রেনে ‘নাশকতার পরিকল্পনা ও সন্ত্রাসী নেটওয়ার্কের সাথে তার যুক্ত থাকার’ প্রমাণও মিলেছে। সভায় সর্বস্মতিক্রমে জোবায়ার হোসেনকে দুই বছরের জন্য বহিষ্কারের সিদ্ধান্ত হয়েছে।,গত ২৬ সেপ্টেম্বর এ এফ রহমান হলে আরবি বিভাগের ছাত্র এবং দৈনিক নয়া শতাব্দী ও ঢাকা মেইলের বিশ্ববিদ্যালয় প্রতিনিধি রেদুয়ান আহমেদকে শারীরিক ও মানসিকভাবে লাঞ্চিত করার ঘটনায় দুজনকে এক বছরের জন্য বহিষ্কার করা হয়েছে। তারা হলেন লোকপ্রশাসন বিভাগের শিক্ষার্থী আরশিল আজিম নিলয় এবং নৃবিজ্ঞান বিভাগের শোয়েব মোহাম্মদ আতিক।,৮ অক্টোবর  আলাওল হলের প্রভোস্ট কার্যালয় ভাঙচুর, প্রভোস্টকে টেলিফোনে হুমকি এবং কর্মচারীদের লাঞ্ছিত করার ঘটনায় সমাজতত্ত্ব বিভাগের শিক্ষার্থী হাসান মাহমুদকে এক বছরের জন্য বহিষ্কার করা হয়েছে।,এছাড়া আলাওল হলের আবাসিক ছাত্র না হয়েও ‘জোর করে’ সেখানে অবস্থান, ভাঙচুরে অংশগ্রহণ এবং শিক্ষকের সাথে ‘ঔদ্ধত্যপূর্ণ আচরণের’ ঘটনায় শিক্ষা ও গবেষণা ইনস্টিটিউটের শহিদুল ইসলামকে দুই বছরের জন্য বহিষ্কার করা হয়েছে।,গত ২ ডিসেম্বর রাতে এ এফ রহমান হলে দেশীয় অস্ত্র নিয়ে দফায় দফায় সংঘর্ষে লিপ্ত হওয়া, কক্ষ ভাঙচুর, বিদ্যুতের সংযোগ বিচ্ছিন্ন করে ভীতিকর পরিবেশ সৃষ্টি, প্রক্টরিয়াল বডির সাথে ‘অসৌজন্যমূলক আচরণ’ এবং কর্তব্যরত সাংবাদিকদের হামলার হুমকি দেওয়ার ঘটনায় ছয়জনকে বহিষ্কার করা হয়েছে।,বিশ্ববিদ্যালয় ছাত্রলীগের বগিভিত্তিক সংগঠন বিজয় ও ভার্সিটি এক্সপ্রেস (ভিএক্স) গ্রুপের সদস্যের মধ্যে ওই সংঘর্ষ হয়। বহিষ্কৃতরা হলেন- সংস্কৃত বিভাগের অনিক দাস, ইসলামের ইতিহাস ও সংস্কৃতি বিভাগের তনয় কান্তি সরকার ও নাহিদুল ইসলাম, অর্থনীতি বিভাগের লাবিব সাঈদ ফাইয়াজ, ইতিহাস বিভাগের সিফাতুল ইসলাম ও মো. মোবারক হোসেন।,ঘটনাস্থলের ভিডিও ফুটেজ, সেখানে দায়িত্বপালনকারী প্রশাসন, আইনশৃঙ্খলা বাহিনী এবং গোয়েন্দা সংস্থার তথ্য উপাত্ত পর্যালোচনা করে ছয়জনের প্রত্যেককে এক বছরের জন্য বহিষ্কার করার সিদ্ধান্ত হয় বোর্ড সভায়।,সবশেষ ৫ ও ৬ জানুয়ারি গভীর রাতে আধিপত্য বিস্তারকে কেন্দ্র করে সোহরাওয়ার্দী ও শাহজালাল হল সংলগ্ন এলাকায় পরিকল্পিতভাবে বিদ্যুৎ সংযোগ বিচ্ছিন্ন করে সংঘর্ষে লিপ্ত হওয়া, দোকানপাট ভাঙচুর এবং আইনশৃঙ্খলা রক্ষায় নিয়োজিতদের সাথে ‘অসৌজন্যমূলক’ আচরণের অপরাধে ছয়জনের প্রত্যেককে এক বছরের জন্য বহিষ্কার করা হয়েছে।,ছাত্রলীগের বগিভিত্তিক দুই গ্রুপ সিক্সটি নাইন ও ভার্সিটি এক্সপ্রেস পরপর দুই রাত ওই সংঘর্ষে লিপ্ত হয়েছিল। বহিষ্কৃতরা হলেন- ফাইন্যান্স বিভাগের আমীরুল হক চৌধুরী, বাংলা বিভাগের মো. সাখাওয়াত হোসেন, ইসলামের ইতিহাস ও সংস্কৃতি বিভাগের মাহমুদুল হাসান ইলিয়াস, উদ্ভিদ বিজ্ঞান বিভাগের মোহাম্মদ ফাহিম, ইতিহাস বিভাগের মো. ইকরামুল হক ও দর্শন বিভাগের নয়ন দেবনাথ। ,Copyright © 2022, bdnews24",bn,2023-01-11 06:25:00+06:00
Bdnews24,যশোরের অভয়নগরে মাছ ব্যবসায়ীকে গুলি করে হত্যা,samagrabangladesh,https://bangla.bdnews24.com/samagrabangladesh/o94gxfw7rh,"যশোরের অভয়নগর উপজেলায় এক মাছ ব্যবসায়ীকে গুলি করে হত্যার ঘটনা ঘটেছে। ,বুধবার সকাল ৮টার দিকে উপজেলার পায়রা ইউনিয়নের দামুখালী গ্রামের প্রাথমিক বিদ্যালয়ের সামনে এ ঘটনা ঘটে বলে জানিয়েছেন অভয়নগর থানার ওসি একেএম শামীম। ,নিহত ৫০ বছরের সুব্রত মণ্ডল ওই গ্রামের অনাথির মণ্ডলের ছেলে। ,পায়রা ইউনিয়ন পরিষদের চেয়ারম্যান হাফিজুর রহমান জানান, সুব্রত ম-ল সকালে বাড়ি থেকে বেরিয়ে পাশে তার ভাই ব্রোজেন মণ্ডলের চায়ের দোকানে যাচ্ছিলেন। ,এ সময় একটি মোটরসাইকেলে দুই জন এসে তার মাথা ও বুকে গুলি করে দ্রুত পালিয়ে যায়। এতে ঘটনাস্থলেই মারা যান সুব্রত। ,তিনি আরও জানান, এলাকার ভবদহের ২১ ভেন্টের স্লুইস গেটের পাশে সুব্রত ম-লের একটি মাছের আড়ৎ রয়েছে। এ ছাড়া তিনি মাছ চাষও করতেন।,দামুখালী পুলিশ ফাঁড়ির ইনচার্জ এসআই শামসুর রহমান জানান, খবর পেয়ে ঘটনার পরপরই পুলিশ ঘটনাস্থলে আসে। ,তিনি বলেন, হত্যাকারীদের চেনা যায়নি বা প্রাথমিকভাবে হত্যার কারণও নিহতের পরিবারের কেউ বলতে পারছেন না। ,লাশ উদ্ধার করে পুলিশ ফাঁড়িতে নেওয়া হয়েছে। সেখান থেকে ময়নাতদন্তের জন্য সদর হাসপাতালের মর্গে পাঠানো হবে জানান তিনি।,Copyright © 2022, bdnews24",bn,2023-01-11 06:24:00+06:00
Bdnews24,বিএনপির অবস্থানের পাল্টায় ‘সতর্ক পাহারায়’ আওয়ামী লীগ,politics,https://bangla.bdnews24.com/politics/6f3xc52sy9,"বিএনপির গণঅবস্থান কর্মসূচির পাল্টায় একই সময়ে ঢাকার বিভিন্ন স্থানে অবস্থান নিয়ে ‘সতর্ক পাহারায়’ থাকার কথা জানিয়েছেন আওয়ামী লীগ ও বিভিন্ন সহযোগী সংগঠনের নেতারা।,ঢাকার বঙ্গবন্ধু এভিনিউতে আওয়ামী লীগ কার্যালয়ে ঢাকা মহানগর দক্ষিণ আওয়ামী লীগ, মীরপুর শাহ আলী মাজারের পাশে মহানগর উত্তর আওয়ামী লীগ, শাহবাগে ছাত্রলীগ, শহীদ মিনারে ঢাকা মহানগর দক্ষিণ যুবলীগ, আর ফার্মগেইটে মহানগর উত্তর যুবলীগ নেতাকর্মীরা বুধবার সকাল থেকে সমাবেশ করছেন।,মহানগর দক্ষিণ আওয়ামী লীগের পক্ষ থেকে কদিন ধরেই বলা হচ্ছে, বিএনপি ‘গণঅবস্থানের নামে সহিংসতা প্রতিরোধে’ এই ‘সতর্ক পাহারা ও সমাবেশ’। মহানগর আওয়ামী লীগের যে নেতারা সমাবেশে বক্তৃতা করছেন, তাদের বক্তব্যের লক্ষ্যবস্তুও বিএনপি। যে কোনো মূল্যে বিএনপিকে ‘ঠেকাতে চান’ বলে তারা বক্তব্য দিচ্ছেন।,অবস্থান কর্মসূচির ঘোষণা দিয়ে আওয়ামী লীগ নেতাকর্মীরা দলীয় কার্যালয়ের সামনে সমাবেশের আয়োজন করেছে। মঞ্চের ব্যানারে লেখা ‘বঙ্গবন্ধুর স্বদেশ প্রতাবর্তন দিবসের আলোচনা সভা’।,সচিবালয়ের সামনে ও স্টেডিয়ামের আশপাশে তারা বাস, পিকআপ রেখে মিছিল নিয়ে সমাবেশে জমায়েত হচ্ছেন। বঙ্গবন্ধু এভিনিউয়ে আওয়ামী লীগের কেন্দ্রীয় কার্যালয়ের সামনের সড়কে এই অবস্থানের কারণে আশপাশের এলাকায় যানজটের সৃষ্টি হয়েছে।,ঢাকা মহানগর দক্ষিণ আওয়ামী লীগের সমাবেশ মঞ্চে এসেছেন আওয়ামী লীগের সভাপতিমণ্ডলীর সদস্য কামরুল ইসলাম, উপদেষ্টা পরিষদের সদস্য হাবিবুর রহমান সিরাজ, যুগ্ম সাধারণ সম্পাদক মাহবুব-উল আলম হানিফ, সাংগঠনিক সম্পাদক আফজাল হোসেন, বিজ্ঞান ও প্রযুক্তি বিষয়ক সম্পাদক আবদুস সবুর।,দলের সাধারণ সম্পাদক ওবায়দুল কাদের যোগ দেবেন বঙ্গবন্ধু এভিনিউয়ের কর্মসূচিতে। সভাপতি মণ্ডলীর সদস্য জাহাঙ্গীর কবির নানক, যুগ্ম সাধারণ সম্পাদক আ ফ ম বাহাউদ্দিন নাছিম, যুবলীগ চেয়ারম্যান শেখ ফজলে শামস পরশ যুবলীগ উত্তরের সমাবেশে যোগ দিয়েছেন।,বিএনপির গণ-অবস্থান কর্মসূচিকে কেন্দ্র করে শাহবাগে অবস্থান নিয়েছেন ছাত্রলীগ নেতাকর্মীরা। বেলা ১১টায় শাহবাগে জাতীয় জাদুঘরের সামনে অবস্থান নিয়ে তারা স্লোগান দিতে শুরু করেন।  বিকাল ৩টা পর্যন্ত তাদের সেখানে অবস্থান করার কথা রয়েছে।,কেন্দ্রীয় ছাত্রলীগ, ঢাকা বিশ্ববিদ্যালয়, জগন্নাথ বিশ্ববিদ্যালয়, ইডেন কলেজসহ ঢাকার বিভিন্ন শিক্ষাপ্রতিষ্ঠানের ছাত্রলীগের নেতাকর্মীরা মিছিল নিয়ে এসে শাহবাগের এ কর্মসূচিতে যোগ দিচ্ছেন।,ছাত্রলীগ বলছে, এটি 'সন্ত্রাস, জঙ্গিবাদ, দুর্নীতির প্রতিশব্দ বিএনপি-জামায়াতের অপতৎপরতা বিরুদ্ধে ঐক্যবদ্ধ ছাত্রসমাজের অবস্থান কর্মসূচি'। 'হৈ হৈ রৈ রৈ ছাত্রদল গেলি কই', 'শিবিরের চামড়া তুলে নেব আমরা', 'জামায়াত-শিবির রাজাকার এই মুহূর্তে বাংলা ছাড়', বিএনপি-জামায়াতের কালো হাত ভেঙে দাও, গুঁড়িয়ে দাও', 'এই লড়াইয়ে জিতবে কারা, বঙ্গবন্ধুর সৈনিকেরা', ইত্যাদি স্লোগান দিচ্ছেন নেতাকর্মীরা,ছাত্রলীগের সাধারণ সম্পাদক শেখ ওয়ালী আসিফ ইনান অবস্থান কর্মসূচিতে বলেন, “বিএনপি রাজনৈতিক কর্মসূচির নামে সাধারণ মানুষের জীবন নিয়ে ছিনিমিনি খেলছে, মানুষের জীবন-মানকে ক্ষতিগ্রস্ত করছে, মানুষের স্বাভাবিক জীবনযাপনকে ব্যাহত করছে।,'বিএনপি-জামায়াত অপশক্তি আবারও দেশে পেট্রোল বোমা, অগ্নিসন্ত্রাস ও নৈরাজ্য সৃষ্টির পাঁয়তারা করছে। আজকে ছাত্রসমাজ ঐক্যবদ্ধভাবে এসকল সন্ত্রাসীদের অপতৎপরতার বিরুদ্ধে জেগে উঠেছে। তরুণ শিক্ষার্থীরা আজ ঐক্যবদ্ধ যে, কোনোভাবেই আর অগ্নিসন্ত্রাস চলতে দেওয়া যাবে না।"",Copyright © 2022, bdnews24",bn,2023-01-11 06:43:00+06:00
Bdnews24,"‘ফারাজ’ ধামাচাপা দেবেন কীভাবে, প্রশ্ন ফারুকীর",glitz,https://bangla.bdnews24.com/glitz/3irdhpxu73,"আগামী ২ ফেব্রুয়ারির মধ্যে ‘শনিবার বিকেল’ সিনেমাটি বাংলাদেশের মানুষের সামনে হাজির করতে চান এর নির্মাতা মোস্তফা সরয়ার ফারুকী, সেজন্য সেন্সর ছাড়পত্র চাওয়ার পাশাপাশি তথ্য মন্ত্রণালয়ের সামনে তিনি তিনটি প্রশ্ন রেখেছেন। ,তার প্রথম প্রশ্ন: “ফেব্রুয়ারির ৩ তারিখ যে ফারাজ মুক্তি পাবে, এখন আপনি কীভাবে ওইটা ধামাচাপা দেবেন?”,গুলশানের হোলি আর্টিজান বেকারিতে জঙ্গি হামলার গল্পের প্রেক্ষাপটে ‘শনিবার বিকেল’ সিনেমাটি বানিয়েছেন নির্মাতা ফারুকী। বিদেশে সিনেমাটির প্রদর্শনী হলেও বাংলাদেশ চলচ্চিত্র সেন্সর বোর্ডের ছাড়পত্র না মেলায় এখনও দেশের দর্শক সিনেমাটি দেখার সুযোগ পাননি।,একই রকম প্রেক্ষাপটে নির্মিত ভারতীয় সিনেমা ‘ফারাজ’ মুক্তি পাচ্ছে ৩ ফেব্রুয়ারি। অথচ ফারুকীর সিনেমা ‘শনিবার বিকেল’ চার বছরের বেশি সময় ধরে আটকে আছে সেন্সর জটিলতায়। এ নিয়ে বেশ কিছুদিন ধরেই সোশাল মিডিয়ায় ক্ষোভ প্রকাশ করে চলেছেন তিনি।, ,ভারতীয় সিনেমা ‘ফারাজ’ এর মুক্তির তারিখ ঘোষণার পর ফারুকীর ক্ষোভ ও হতাশার প্রকাশ যেন আরও বাড়ছে। মঙ্গলবার এক ফেইসবুক পোস্টে তিনি লিখেছেন, “ফেব্রুয়ারির ২ তারিখের মধ্যে শনিবার বিকেল বাংলাদেশের মানুষের সামনে হাজির করতে দিতে হবে। কথা আমাদের একটাই।,“এর আগে আমাদেরকে আড়েঠাড়ে বলা হয়েছে, উনারা চান না বহির্বিশ্বের মানুষের কাছে শনিবার বিকেল ছবিটা যাওয়ার মাধ্যমে ওই দুঃসহ স্মৃতি আবার ফিরে আসুক। আই মিন সিরিয়াসলি? ইউটিউবে এই বিষয়ে হাজার হাজার ভিডিও আছে, আর উনারা ভাবছেন একটা সিনেমা আটকাইয়া এই ঘটনা ধামাচাপা দিবেন। আর শনিবার বিকেল তো বিদেশে দেখানোই হচ্ছে। কোথাও ভাবমূর্তি খসে পড়ার ঘটনাতো শুনি নাই।”, ,বিদেশি সংবাদমাধ্যমে প্রকাশিত সিনেমাটির রিভিউ দেশের ভাবমূর্তি বরং উজ্জ্বল করেছে বলে ফারুকীর দাবি। ,তিনি লিখেছেন, “হলিউড রিপোর্টারতো তাদের রিভিউতে আপনাদের নিয়া হাসাহাসি করছে। তারা বলছে, এই ছবি দেইখা তারা বুঝে নাই ভাবমূর্তি কেমনে খসবে। তাদের মনে হইছে ভাবমূর্তির যদি কিছু হয় এই ছবির ফলে সেটা হইতে পারে ভাবমূর্তি বৃদ্ধি।”,ফেইসবুকে ওই পোস্টে ফারুকী যে তিনটি প্রশ্ন ছুঁড়ে দিয়েছেন, তার শেষ দুটি হল–·         ,শনিবার বিকেলের প্রথম সেন্সর প্রদর্শনীর পর সেন্সর বোর্ড ছবির প্রশংসা করে বলেছিল দ্রুত সার্টিফিকেট দেওয়া হবে। কার ইশারায় এটার সেটার প্রদর্শনী হল? সেই তদন্ত কি কোনো দিন হবে না?,·         বিদেশি কলা কুশলী আনার জন্য শুটিংয়ের আগে তথ্য মন্ত্রণালয়ে আবেদন করতে হয়েছিল। যেখানে শনিবার বিকেলের স্ক্রিপ্ট জমা দিতে হয়েছিল। স্ক্রিপ্ট পড়ে সরকারের সংশ্লিষ্ট দপ্তর থেকে অনুমোদন দেওয়া হয়েছিল, উৎসাহ দেওয়া হয়েছিল। যেটা আজ অনুমোদন পায়, কাল সেটা নিষিদ্ধ হয় কীসের ভিত্তিতে?,একই দিন আরেকটি ফেইসবুক পোস্টে তথ্য মন্ত্রণালয়কে উদ্দেশ্য করে ফারুকী লিখেছেন, “প্রিয় বাংলাদেশ। প্রিয় তথ্য মন্ত্রণালয়। গুলশানের হোলি আর্টিজান নিয়ে নির্মিত ভারতীয় ছবি ‘ফারাজ’ মুক্তি পাচ্ছে ফেব্রুয়ারির ৩ তারিখ। আর এই বঙ্গদেশের এক অধম ফিল্মমেকার ওই ঘটনার অনুপ্রেরণা নিয়ে ‘শনিবার বিকেল’ বানিয়ে আজকে চার বছর সেন্সরে আটকা। আমাদের ছবি আর্টিজানের ঘটনা পুনর্নির্মাণ করে নাই, এমন কি ওই ক্যাফের ভিতরের কোনো চরিত্র পুনর্নির্মাণও করে নাই।,“এই সাজা পাওয়ার একমাত্র কারণ কি এই দেশের নাগরিক হওয়া? ধন্যবাদ সব কিছুর জন্য। ইতিহাস নিষ্ঠুর। সে সব কিছু মনে রাখে।”,বাংলাদেশ-ভারত-জার্মানি এই তিন দেশের যৌথ প্রযোজনায় নির্মিত হয়েছে ‘শনিবার বিকেল’। বাংলা ভাষা ছাড়াও ইংরেজি ভাষায় হয়েছে ডাবিং। টানা ১৫ দিন মহড়ায় মাত্র ৭ দিনেই শেষ হয় ছবির শুটিং। ‘শনিবারের বিকেল’ সিনেমায় অভিনয় করেছেন জাহিদ হাসান, পরমব্রত, তিশা, ইরেশ যাকের এবং ফিলিস্তিনি অভিনেতা ইয়াদ হুরানি।,Copyright © 2022, bdnews24",bn,2023-01-11 07:05:00+06:00
Bdnews24,খামেনির মৃত্যুকামনার পোস্ট সরানো ভুল ছিল: মেটা ওভারসাইট বোর্ড,tech,https://bangla.bdnews24.com/tech/f3qnkqlij8,"ফেইসবুকের মালিক কোম্পানি মেটার ওভারসাইট বোর্ড বলছে, ইরানের আধ্যাত্মিক নেতা আয়াতুল্লাহ খামেনির বিরুদ্ধে আন্দোলনের সাধারণ স্লোগান দেওয়া এক পোস্ট সরিয়ে ভুল করেছে প্ল্যাটফর্মটি।,জুলাইতে মেটা মডারেটররা বলেন, প্ল্যাটফর্মটিতে ‘মার্গ বার খামেনি’ (‘খামেনির মৃত্যু’) বাক্যাংশের ব্যবহার তাদের নীতিমালা ভঙ্গ করেছে।,ওভারসাইট বোর্ড বলেছে, এই বাক্যাংশ ‘খামেনি হটাও’ বোঝাতে ব্যবহৃত হতো ও এতে কোনো ‘সহিংসতার ঝুঁকি’ নেই। পাশাপাশি, ‘তুলনামূলক ভালো উপায়ে রাজনৈতিক বক্তব্য সুরক্ষার’ জন্য বোর্ড কয়েকটি পরামর্শও দিয়েছে।,বিবিসি’র প্রতিবেদন অনুযায়ী, মেটার প্ল্যাটফর্মে কী ধরনের কনটেন্টের অনুমোদন দেওয়া উচিৎ, তা নিয়ে ওভারসাইট বোর্ড স্বাধীনভাবে কাজ করে। ইনস্টাগ্রাম ও হোয়াটসঅ্যাপের বেলাতেও এটি প্রযোজ্য।,ইরানের প্রধান নেতা আয়াতুল্লাহ আলি খামেনির বিরুদ্ধে দেশজুড়ে চলমান আন্দোলনের বিপরীতে সেপ্টেম্বর থেকে মেটার বিভিন্ন সামাজিক নেটওয়ার্কে প্রবেশাধিকার সীমিত করতে শুরু করে দেশটির নিয়ন্ত্রকরা। এর আগে দেশটির  অসংখ্য নাগরিক বিভিন্ন সংবাদের জন্য এগুলোর ওপর নির্ভর করতেন।,এই চলমান অস্থিরতায় বিক্ষোভকারীদের ফারসি ভাষায় ‘মার্গ বার খামেনি’ স্লোগান দিতে দেখা গেছে। এই আন্দোলনের সূত্রপাত ঘটে যখন দেশটির নীতি পুলিশ মাহশা আমিনি নামে এক নারীকে ‘ঠিকভাবে হিজাব না পরার’ অভিযোগে আটকের পর তার মৃত্যু ঘটে।,দেশটির কর্তৃপক্ষ এই আন্দোলনকে ‘দাঙ্গা’ হিসেবে আখ্যা দিয়ে বিক্ষোভকারীদের ওপর ‘প্রাণঘাতি বল’ প্রয়োগ করে এর প্রতিক্রিয়া জানিয়েছে। অলাভজনক সংস্থা ‘হিউম্যান রাইটস অ্যাকটিভিস্টস নিউজ এজেন্সি (এইচআরএএনএ)’র তথ্য অনুযায়ী, আন্দোলনে এখন পর্যন্ত অন্তত পাঁচশ ১৯ জন বিক্ষোভকারী নিহত হয়েছেন ও গ্রেপ্তার হয়েছেন ১৯ হাজার তিনশ জন।,আন্দোলনকারী চার নেতাকে মৃত্যদণ্ড দেওয়া হয়েছে। এর আগে, জাতিসংঘ একে ‘জোরপূর্বক স্বীকারোক্তির ভিত্তিতে অন্যায় বিচার’ বলে নিন্দা জানিয়েছে।,“ইরানের প্রেক্ষাপটে বোর্ড অনুসন্ধান করে খুঁজে পেয়েছে, মত প্রকাশের স্বাধীনতার প্রতি শ্রদ্ধা রেখে মেটাকে অবশ্যই আরও কাজ করার পাশাপাশি এমন ‘অলংকৃত’ হুমকি ব্যবহারের অনুমোদন দিতে হবে।” --বলেছে ফেইসবুকের ওভারসাইট বোর্ড।,“ইরান সরকার পদ্ধতিগতভাবে মত প্রকাশের স্বাধীনতা দমন করে। এর ফলে ডিজিটাল প্ল্যাটফর্মগুলো ভিন্নমত প্রকাশের মূল ফোরাম হয়ে উঠেছে। এই পরিস্থিতিতে, মেটা যেন ব্যবহারকারীদের কণ্ঠস্বর সমর্থন করে, সেটি নিশ্চিত করা অত্যন্ত গুরুত্বপূর্ণ।”,ওভারসাইট বোর্ড আরও যোগ করে, গত জুলাইয়ে ইরানের ‘ন্যাশনাল ডে অফ হিজাব অ্যান্ড চ্যাসটিটি’র সময় সংঘটিত সরকার বিরোধী বিক্ষোভ সম্পর্কিত বিভিন্ন বিষয়াদি নিয়ে প্রতিক্রিয়া জানানোর পাশাপাশি মডারেটরদের ‘মার্গ বার খামেনি’ স্লোগান থাকা কনটেন্ট না সরানোর নির্দেশ দেওয়া উচিত ছিল মেটার।,“এই ঘটনায় যেমন দেখাচ্ছে, এটি বাস্তবায়নে ব্যর্থ হওয়ার কারণে নারী অধিকার রক্ষার লক্ষ্যে দেওয়া বিভিন্ন রাজনৈতিক বক্তব্য বন্ধ হয়ে যায়।”,‘ইরানের মতো দেশ, যেখানে ঐতিহাসিকভাবে বিস্তৃত বিভিন্ন আন্দোলন সহিংসতার মাধ্যমে দমন করা হয়, এমন প্রতিকূল পরিস্থিতিতে তুলনামূলক ভালো উপায়ে রাজনৈতিক বক্তব্য সুরক্ষায়’ কিছু পরামর্শ দেওয়ার কথা বলেছে বোর্ড।,পাশাপাশি, তারা মেটাকে সহিংস কনটেন্ট সম্পর্কিত বিভিন্ন বিষয়াদি নিজেদের নির্দেশিকায় অন্তর্ভূক্ত করতে বলেছে। এর মধ্যে আছে, বিভিন্ন রাষ্ট্র প্রধানদের বিরুদ্ধে অলংকৃত হুমকির অনুমোদনের বিষয়টিও।,২০২২ সালে ইউক্রেইনে রাশিয়ার সামরিক আগ্রাসন শুরুর পর কোনো কোনো দেশের ব্যবহারকারীদের মেটা সুযোগ দিয়েছিল ভ্লাদিমির পুতিনের মৃত্যুকামনা করে পোস্ট দেওয়ার। বিষয়টি প্রকাশ্যে চলে আসায় অবশ্য এর দুইদিন পরই তারা ওই সিদ্ধান্ত থেকে সরে এসেছিল।,Copyright © 2022, bdnews24",bn,2023-01-11 07:07:00+06:00
Bdnews24,কুড়িগ্রামে জেঁকে বসেছে শীত,samagrabangladesh,https://bangla.bdnews24.com/samagrabangladesh/n41fyrsl9p,"টানা চার দিন ধরে মৃদু শৈত্যপ্রবাহ চলছে উত্তরের জেলা কুড়িগ্রামে। সেই সঙ্গে বইছে কনকনে ঠাণ্ডা হাওয়া। এতে তীব্র শীতে কাহিল হয়ে পড়েছেন সব শ্রেণির মানুষ।,বুধবার সকালে জেলায় দিনের সর্বনিম্ন তাপমাত্রা আট দশমিক চার ডিগ্রি সেলসিয়াস রেকর্ড করা হয় বলে জানিয়েছে আবহাওয়া অধিদপ্তর।,এদিকে কুড়িগ্রাম জেনারেল হাসপাতালের আবাসিক মেডিকেল অফিসার শাহীনুর রহমান সরদার জানান, বুধবার হাসপাতালে নতুন করে আরও ১২৮ জন রোগী ভর্তি হয়েছে। এদের অধিকাংশই শীতজনিত রোগে আক্রান্ত হয়ে হাসপাতালে ভর্তি হয়েছে।,এর মধ্যে হাসপাতালের ডায়রিয়া ওয়ার্ডে ৪০ জন ও শিশু ওয়ার্ডে ৭৭ জন ভর্তি আছে। মোট ৩৪১ জন রোগী আছে বলে জানান তিনি।,শীতজনিত কারণে কোনো রোগী মারা না গেলেও বুধবার ডায়াবেটিস ও এ্যাজমায় আক্রান্ত দুই জনসহ এবং হৃদরোগের একজন রোগী মারা গেছে বলে হাসপাতালের জরুরি বিভাগের তথ্য প্রদানকারী নার্সিং সুপার জুলেখা বেগম জানিয়েছেন। ,এদিকে বেলা বাড়ার সাথে সাথে তাপমাত্রা বেড়ে গেলেও বিকালের পর থেকে তীব্র ঠাণ্ডায় দুর্ভোগে পড়েছে শিশু, বৃদ্ধসহ খেটে খাওয়া শ্রমজীবী মানুষ। জনজীবনে পড়ছে ব্যাপক নেতিবাচক প্রভাব।,এ ছাড়া গত কয়েকদিনের প্রচণ্ড শীতে ক্ষতির মুখে পড়েছেন মুরগীর খামারিরাও। ঠাণ্ডায় জেলার ৬৭৪টি ব্রয়লার ও লেয়ার মুরগীর খামারে দেড় শতাধিক মুরগী মারা গেছে বলে জানিয়েছেন ফুলবাড়ী উপজেলার বৃহৎ খামারী মালিক বুলেট।,Copyright © 2022, bdnews24",bn,2023-01-11 07:30:00+06:00
Bdnews24,"ইজতেমা: গাড়ি রাখা যাবে যেখানে, চলতে হবে যে পথে",bangladesh,https://bangla.bdnews24.com/bangladesh/wcs1o1gcvn,"টঙ্গীর তুরাগ তীরে বিশ্ব ইজতেমায় যাতায়াত নির্বিঘ্ন করতে ঢাকা মহানগর পুলিশের (ডিএমপি) পক্ষ থেকে যানবাহন রাখার স্থান নির্ধারণ করে দেওয়া হয়েছে, বিধিনিষেধ দেওয়া হয়েছে কিছু সড়কে।,মুসলমানদের দ্বিতীয় বৃহত্তম এই আন্তর্জাতিক সম্মিলন নির্বিঘ্ন করতে দুই পর্বে হবে ইজতেমা। ১৩ থেকে ১৫ জানুয়ারি হবে ইজতেমার প্রথম পর্ব; এরপর ২০ থেকে ২২ জানুয়ারি দ্বিতীয় পর্ব চলবে।,ডিএমপি কমিশনার স্বাক্ষরিত এক আদেশে বলা হয়েছে, খিলক্ষেত থেকে আদুল্লাহপুর হয়ে ধউর ব্রিজ পর্যন্ত রাস্তার দুই পাশে কোনো যানবাহন রাখা যাবে না। ইজতেমায় আসা ব্যক্তিদের বিভাগ অনুযায়ী নির্ধারিত স্থানে গাড়ি রাখতে হবে।,•           ঢাকা ও চট্টগ্রাম বিভাগের পার্কিং: উত্তরা ১৬ নম্বর সেক্টরের বিজিএমইএ ভবন এবং আর ১০, ১১ ও ৫ নম্বর ব্রিজের ঢালে।,•           সিলেট বিভাগের পার্কিং: উত্তরা ১৫ নম্বর সেক্টরের ২ নম্বর ব্রিজের ঢাল থেকে উলোদাহা মাঠ পর্যন্ত।,•           খুলনা বিভাগের পার্কিং: উত্তরার ১৭ ও ১৮ নম্বর সেক্টরের খালি জায়গায় (বউবাজার মাঠ)।,•           রংপুর, রাজশাহী ও ময়মনসিংহ বিভাগের পার্কিং: প্রত্যাশা হাউজিং।,•           বরিশাল বিভাগ পার্কিং: ধউর ব্রিজ ক্রসিং সংলগ্ন বিআইডব্লিউটিএ ল্যান্ডিং স্টেশন।,•           ঢাকা মহানগরী পার্কিং: ৩০০ ফুট রাস্তা এলাকায় খালি জায়গা।,ডিএমপির নির্দেশনায় বলা হয়েছে, যানবাহন পার্কিংয়ের সময় অবশ্যই চালক, চালকের সহকারীকে গাড়িতে অবস্থান করতে হবে।,মালিক ও চালককে একে অপরের মোবাইল নম্বর নিয়ে রাখতে হবে, যাতে বিশেষ প্রয়োজনে তাৎক্ষণিকভাবে যোগাযোগ করা যায়।,ইজতেমার আখেরি মোনাজাতের দিন, অর্থাৎ ১৫ জানুয়ারি ও ২২ জানুয়ারি টঙ্গীর আশপাশের সব রাস্তায় যান চলাচল বন্ধ থাকে। ওই দুই দিন ভোর ৪টা থেকে কয়েকটি পয়েন্টে ডাইভারশন হবে বলে ডিএমপির এক সংবাদ বিজ্ঞপ্তিতে জানানো হয়েছে।,•           ধউর ব্রিজ, ১৮ নম্বর সেক্টর পঞ্চবটী ক্রসিং, পদ্মা ইউলুপ, ১২ নম্বর সেক্টর খালপাড়, মহাখালী ক্রসিং, হোটেল রেডিসন ব্লু ক্রসিং, প্রগতি সরণী (বিশ্বরোড), কুড়াতলী ফ্লাইওভার লুপ-২, মহাখালী ফ্লাইওভার পশ্চিম পাশ, মিরপুর দিয়াবাড়ী বাসস্ট্যান্ড ক্রসিং ও আশুলিয়া বাজার ক্রসিং।,•           আখেরি মোনাজাতের আগের রাত, অর্থাৎ ১৪ জানুয়ারি ও ২১ জানুয়ারি রাত ২টা থেকে আঃজেলা বাস, ট্রাক, কভার্ডভ্যান ও অন্যান্য যানবাহনকে আব্দুল্লাহপুর, ধউর ব্রিজ মোড় পরিহার করে মহাখালী-বিজয় সরণী-গাবতলী হয়ে চলাচল করতে বলা হয়েছে।,•           আশুলিয়া থেকে আব্দুল্লাহপুরগামী যানবাহনকে আব্দুল্লাহপুর না এসে ধউর ব্রিজ ক্রসিং দিয়ে ডানে মোড় নিয়ে মিরপুর বেড়িবাঁধ দিয়ে চলাচল করতে হবে।,•           মহাখালী বাসটার্মিনাল থেকে আব্দুল্লাহপুরগামী আন্তঃজেলা বাস, ট্রাক, কাভার্ডভ্যানসহ সব প্রকার যানবাহন মহাখালী ক্রসিং-এ বাঁয়ে মোড় নিয়ে বিজয় সরণী-গাবতলী দিয়ে চলাচল করবে।,•           কাকলী ও মিরপুর থেকে উত্তরাগামী বড় বাস, ট্রাক, কভার্ডভ্যানগুলোকে হোটেল র‌্যাডিসন গ্যাপে ডাইভারশন করা হবে। এসব যানবাহনকে বিকল্প সড়ক ব্যবহার করতে বলা হয়েছে।,•           ১৫ জানুয়ারি ও ২২ জানুয়ারি আখেরি মোনাজাতের দিন ভোর ৪টা থেকে প্রগতি সরণি ক্রসিং-আব্দুল্লাহপুর-ধউর ব্রিজ-আশুলিয়া ক্রসিং-মিরপুর মাজার রোড থেকে বেড়িবাঁধ সড়ক, চিড়িয়াখানা থেকে বেড়িবাঁধ সড়ক এবং পল্লবী ইস্টার্ন হাউজিং এলাকা থেকে বেড়িবাঁধ পর্যন্ত সড়কগুলোতে যানবাহন চলাচল বন্ধ থাকবে।,•           কাকলী ও মিরপুর থেকে উত্তরাগামী প্রাইভেটকার, মাইক্রোবাস এবং সিএনজিকে নিকুঞ্জ-১ গেটের সামনে ডাইভারশন করা হবে। এসব যানবাহনকে বিকল্প সড়ক ব্যবহার করতে বলা হয়েছে।,•           প্রগতি সরণী থেকে আব্দুল্লাহপুরগামী যানবাহনগুলোকে কুড়িল ফ্লাইওভারের নিচে লুপ-২ এ ডাইভারশন করা হবে। এসব যানবাহনকে বিকল্প সড়ক ব্যবহার করতে বলা হয়েছে।,১৫ জানুয়ারি ও ২২ জানুয়ারি উত্তরার বাসিন্দা, বিমান যাত্রী ও বিমান ক্রু বহনকারী যানবাহন, ফায়ার সার্ভিসের গাড়ি, আইনশৃঙ্খলা রক্ষাকারী বাহিনীর গাড়ি ও অ্যাম্বুলেন্স ছাড়া সব প্রকার যানবাহনের চালকদের বিমানবন্দর সড়ক পরিহার করে বিকল্প হিসেবে মহাখালী, বিজয় সরণী হয়ে মিরপুর-গাবতলী সড়ক ব্যবহার করার অনুরোধ করেছে পুলিশ।,বিদেশগামী যাত্রীদের বিমানবন্দরে আনা-নেওয়ার জন্য ১৫ জানুয়ারি ও ২২ জানুয়ারি ট্রাফিক-উত্তরা বিভাগের ব্যবস্থাপনায় একটি বড় মাইক্রোবাস পদ্মা ইউলুপ, দুটি মিনিবাস নিকুঞ্জ-১ আবাসিক এলাকার গেইটে এবং একটি বড় মাইক্রোবাস কুড়াতলী লুপ-২ এ ভোর ৪টা থেকে অবস্থান করবে।,ট্রাফিক সম্পর্কিত যে কোনো তথ্যের জন্য যোগাযোগের কিছু নম্বর দেওয়া হয়েছে পুলিশের সংবাদ বিজ্ঞপ্তিতে।,উপ-পুলিশ কমিশনার (ট্রাফিক-উত্তরা): ০১৩২০-০৪৩৯৪০,অতিরিক্ত উপ-পুলিশ কমিশনার (ট্রাফিক-উত্তরা): ০১৩২০-০৪৩৪১,সহকারী পুলিশ কমিশনার (ট্রাফিক-উত্তরা পূর্ব জোন): ০১৩২০-০৪৩৯৫২,সহকারী পুলিশ কমিশনার (ট্রাফিক-উত্তরা পশ্চিম জোন): ০১৩২০-০৪৩৯৫৫,সহকারী পুলিশ কমিশনার (ট্রাফিক-উত্তরা এয়ারপোর্ট জোন) : ০১৩২০-০৪৩৯৫৮,ট্রাফিক-উত্তরা বিভাগের পুলিশ পরিদর্শক (প্রশাসন): ০১৩২০-০৪৩৯৭৩,টিআই (আব্দুল্লাহপুর): ০১৩২০-০৪৩৯৬৮,টিআই (কামার পাড়া): ০১৩২০-০৪৩৯৭১,টিআই (ধউর ব্রিজ): ০১৩২০-০৪৩৯৭০,টিআই (বিমানবন্দর): ০১৩২০-০৪৩৯৬২ ও,ট্রাফিক কন্ট্রোল রুম: ০১৭১১-০০০৯৯০, ০১৭০৭-৮০৬১১১, ০১৭০৭-৮০৬২২২, ০১৭০৭-৮০৬৮৮৮।,এছাড়া পুলিশি সহায়তার জন্য জাতীয় জরুরি সেবার নম্বর ৯৯৯-এ কল করতে বলা হয়েছে।,Copyright © 2022, bdnews24",bn,2023-01-11 07:10:00+06:00
Bdnews24,সোলেদারের নিয়ন্ত্রণ নেওয়ার দাবি রাশিয়ার ওয়াগনার গ্রুপের,world,https://bangla.bdnews24.com/world/5h7untyeds,"পূর্ব ইউক্রেইনের লবণখনির শহর সোলেদারের নিয়ন্ত্রণ নেওয়ার দাবি করেছে রাশিয়ার ভাড়াটে সেনাদের গোষ্ঠী ওয়াগনার গ্রুপ। কিন্তু এর আগে কিইভ দাবি করেছিল তাদের সেনারা শহরটির নিয়ন্ত্রণ ধরে রেখেছে।,বার্তা সংস্থা রয়টার্স যুদ্ধক্ষেত্রের পরিস্থিতি যাচাই করতে পারেনি এবং তাদের ধারণা শহরটির কেন্দ্রস্থলের নিয়ন্ত্রণ নিয়ে শুরু হওয়া যুদ্ধের মিমাংসা বুধবার শেষ খবর পর্যন্ত হয়নি।,সোলেদারের নিয়ন্ত্রণ নিতে পারলে তা রাশিয়ার জন্য সুবিধাজনক হবে। কারণ, রুশ বাহিনীর লক্ষ্য সোলেদারের কাছের শহর বাখমুত দখলে নেওয়া। আর বাখমুত দখলে নিতে পারলে সেটি হবে ইউক্রেইনের পূর্বাঞ্চলীয় দনবাস অঞ্চলের পূর্ণ নিয়ন্ত্রণ নেওয়ার পথে রাশিয়ার জন্য বড় ধরনের অগ্রগতি।,রুশ বার্তা সংস্থাগুলোর খবর অনুযায়ী, মঙ্গলবার রাতে রাশিয়ার প্রেসিডেন্ট ভ্লাদিমির পুতিনের মিত্র ওয়াগনার গ্রুপের প্রধান ইয়েভগেনি প্রিগোজিন বলেছেন, “সোলেদারের পুরো অঞ্চলের নিয়ন্ত্রণ নিয়েছে ওয়াগনার ইউনিট। শহরের কেন্দ্রস্থলে উত্তপ্ত পরিস্থিতিতে লড়াই চলছে।”,বিস্তারিত আর না জানিয়ে তিনি বলেছেন, “আগামীকাল বন্দিদের সংখ্যা ঘোষণা করা হবে।”,সোলেদার ও এর বিশাল লবন খনিগুলোর দখল রাশিয়ার জন্য সামরিক ও বাণিজ্যিকভাবে মূল্যবান হবে, কিন্তু শহরটির ভেতরের ও আশপাশের পরিস্থিতি এখনও অনিশ্চিত বলে ধারণা রয়টার্সের।,এর আগে ব্রিটিশ প্রতিরক্ষামন্ত্রণালয় জানিয়েছিল, চার দিন ধরে রুশ বাহিনী এবং ওয়াগনার গ্রুপের ভাড়াটে যোদ্ধারা এগিয়ে আসার পর এখন সোলদারের বেশিরভাগই সম্ভবত তাদের নিয়ন্ত্রণে চলে গেছে।,যদিও প্রিগোজিন দাবি করেছেন, সোলেদারের পুরো অঞ্চল ওয়াগনার বাহিনী নিয়ন্ত্রণে চলে এসেছে কিন্তু শহরের কেন্দ্রস্থলে লড়াই চলছে বলেও জানিয়েছেন তিনি; তাতে সেখানে রাশিয়ার নিয়ন্ত্রণ এখনও সম্পূর্ণ হয়নি বলে ধারণা পাওয়া যাচ্ছে। ,রাশিয়ার রাষ্ট্রায়ত্ত বার্তা সংস্থা আরআইএ পরে এক প্রতিবেদনে জানায়, ‘তীব্র লড়াইয়ের’ পর ওয়াগনার গোষ্ঠী সোলেদারের লবন খনিগুলোর নিয়ন্ত্রণ নিয়েছে।,ইউরোপের বৃহত্তম এ লবন খনিগুলোর অবস্থান শহরের প্রান্তের দিকে। প্রিগোজিন সম্ভবত ওই এলাকার খনিগুলোর ওপর ব্যক্তিগত নিয়ন্ত্রণ প্রতিষ্ঠা করতে চান বলে মন্তব্য করেছে ওয়াশিংটন। ,Copyright © 2022, bdnews24",bn,2023-01-11 07:39:00+06:00
Bdnews24,টাঙ্গাইলে ট্রেনের ধাক্কায় অটোরিকশার ৩ যাত্রী নিহত,samagrabangladesh,https://bangla.bdnews24.com/samagrabangladesh/n7fe0ybdb0,"টাঙ্গাইলের ভূঞাপুরে একটি অরক্ষিত রেলক্রসিংয়ে ট্রেনের ধাক্কায় অটোরিকশার তিন যাত্রীর মৃত্যু হয়েছে; আহত হয়েছেন আরও পাঁচজন।,বুধবার বেলা ১১টার দিকে বঙ্গবন্ধু সেতু-তারাকান্দি রেললাইনের ড্যাপাকান্দি এলাকায় এই দুর্ঘটনা ঘটে বলে জানিয়েছেন বঙ্গবন্ধু সেতু পূর্ব রেলওয়ে স্টেশনের মাস্টার মো. আব্দুল কাদের ।,তিনি জানান, বুধবার সকালে ২৫৪ ডাউন লোকাল ট্রেনটি বঙ্গবন্ধু সেতু পূর্ব স্টেশন থেকে ময়মনসিংহের উদ্দেশ্যে রওনা হয়। বেলা ১১টার দিকে ট্রেনটি ড্যাপাকান্দি এলাকায় অরক্ষিত রেলক্রসিংয়ে একটি ব্যাটারিচালিত অটোরিকশাকে ধাক্কা দেয়।,এতে অটোরিকশার আরোহী দুই নারী ও এক শিশু নিহত হয়েছেন। আহত হয়েছেন আরও পাঁচ আরোহী।,নিহতরা হচ্ছেন, ভূঞাপুরের আগতেরিল্যা গ্রামের আলমগীর হোসেনের স্ত্রী লাবনী (৩০) ও একই গ্রামের সনজব আলীর পাঁচ মাস বয়সী শিশু মেয়ে জান্নাতি  এবং অজ্ঞাত এক নারী (৩০)।,আহতরা হচ্ছে, আগতেরিল্যা গ্রামের তুলা মিয়ার ছেলে মো. হুমায়ুন (৩৫), সনজব আলীর স্ত্রী সালেহা বেগম (৪০), মোসলেম উদ্দিনের ছেলে মো. নাসির উদ্দিন (৫০) এবং ৩০ বছরের অজ্ঞাত নারী ও তিন বছরের এক শিশু।,তিনি আরও জানান, আহতদের প্রথমে ভূঞাপুর উপজেলা স্বাস্থ্য কমপ্লেক্সে নেওয়া হয়। প্রাথমিক চিকিৎসা দেওয়ার পর তাদের টাঙ্গাইল জেনারেল হাসপাতালে পাঠানো হয়। তাদের মধ্যে হুমায়নকে বিকালে উন্নত চিকিৎসার জন্য ঢাকায় পাঠানো হয়।,আগতেরিল্যা গ্রামের মো. রফিকুল ইসলাম বলেন, আগতেরিল্যা গ্রাম থেকে সাত যাত্রী নিয়ে ব্যাটারিচালিত অটোরিকশাটি ভূঞাপুর উপজেলা সদরের দিকে যাচ্ছিলো।,“পথে রেলক্রসিং এ ওঠার পরেই সেটিকে ধাক্কা দেয় একটি ট্রেন এবং হিঁচড়ে প্রায় আধা কিলোমিটার নিয়ে যায়। দুর্ঘটনার শব্দ শুনে স্থানীয়রা এসে হতাহতদের উদ্ধার করে।”,ভূঞাপুর থানার ওসি ফরিদুল ইসলাম জানান, এ দুর্ঘটনার ব্যাপারে আইনী প্রক্রিয়া গ্রহণ করবে রেলওয়ে পুলিশ। নিহতদের লাশ উদ্ধার করে পুলিশ হেফাজতে রাখা হয়েছে।,Copyright © 2022, bdnews24",bn,2023-01-11 07:37:00+06:00
Bdnews24,চট্টগ্রামে গণ অবস্থানে বিএনপি,ctg,https://bangla.bdnews24.com/ctg/vi8is56oit,"সংসদ বিলুপ্ত, তত্ত্বাবধায়ক সরকারের অধীনে নির্বাচন ও খালেদা জিয়ার মুক্তিসহ ১০ দফা দাবিতে কেন্দ্রীয় কর্মসূচির অংশ হিসেবে চট্টগ্রামে চলছে বিএনপির বিভাগীয় গণ অবস্থান কর্মসূচি। ,বুধবার সকাল সাড়ে ১০টায় নগরীর সিআরবি সাত রাস্তা মোড়ে এ কর্মসুচি শুরু হয়। চট্টগ্রাম জেলার পাশাপাশি পার্শ্ববর্তী তিন পার্বত্য জেলা, নোয়াখালী, ফেনী, কক্সবাজারসহ বিভিন্ন জেলা ও উপজেলা থেকে দলের নেতাকর্মীরা বিভিন্ন যানবাহন নিয়ে সমাবেশস্থলে জড়ো হয়েছেন।,পাশাপাশি বিএনপির অঙ্গ ও সহযোগী এবং দল সমর্থিত পেশাজীবী সংগঠনগুলোর নেতাকর্মীরাও গণ অবস্থান কর্মসূচিতে যোগ দিয়েছেন।,সিআরবি সাত রাস্তা মোড়ে দলীয় নেতাকর্মীদের বসার জন্য ত্রিপল বিছিয়ে দেওয়া হয়েছে। পাশাপাশি পেপার, পলিথিন বিছিয়েও কর্মীরা বসে পড়েছেন।,চট্টগ্রাম নগর বিএনপির আহ্বায়ক ডা. শাহাদাত হোসেনের সভাপতিত্বে গণ অবস্থান কর্মসুচিতে বিভিন্ন অঙ্গ ও সহযোগী সংগঠন এবং বিভিন্ন জেলা উপজেলার নেতারা বক্তব্য রাখছেন।,অবস্থান কর্মসূচিতে বিএনপির স্থায়ী কমিটির সদস্য আমির খসরু মাহমুদ চৌধুরী, ভাইস চেয়ারম্যান মো. শাহজাহান, মীর মোহাম্মদ নাসির উদ্দিন, চেয়ারপার্সনের উপদেষ্টা জয়নুল আবেদীন ফারুক, গোলাম আকবর খোন্দকারসহ বিভিন্ন কেন্দ্রীয় ও জেলা নেতৃবৃন্দ উপস্থিত আছেন।,Copyright © 2022, bdnews24",bn,2023-01-11 08:10:00+06:00
Bdnews24,রাঙ্গুনিয়ায় বড় ভাইকে না পেয়ে ছোট ভাইকে হত্যা,ctg,https://bangla.bdnews24.com/ctg/71izrh9mc8,"চট্টগ্রামের রাঙ্গুনিয়ায় বাড়িতে গিয়ে বড় ভাইকে না পেয়ে ছোট ভাইকে গুলি করে ও কুপিয়ে হত্যা করা হয়েছে।,উপজেলার সরফভাটা ইউনিয়নের ৪ নম্বর ওয়ার্ডের সৈয়দুরখিল গ্রামে মঙ্গলবার রাতে এ হত্যাকাণ্ড ঘটে বলে জানিয়েছে পুলিশ।,নিহত মোজাহেরুল ইসলাম (৩০) ওই এলাকার মো. হারুনের ছেলে। হামলাকারীরা ফেরার পথে স্থানীয় একটি চায়ের দোকানে থাকা বেশ কয়েকজন গ্রামবাসীকেও কুপিয়ে জখম করেছে।,দক্ষিণ রাঙ্গুনিয়া থানার এসআই জসীম উদ্দিন বিডিনিউজ টোয়েন্টিফোর ডটকমকে বলেন, “সরফভাটার পাহাড়ি এলাকার কামাল বাহিনীর সদস্যরা রাতে মোজাহেরদের বাড়িতে গিয়ে তার হাতে পায়ে গুলি করে এবং পরে কুপিয়ে জখম করে।,“ফেরার পথে তারা একটি চায়ের দোকানে বসে থাকা পাঁচজন গ্রামবাসীকে কুপিয়ে জখম করে। আহতদের উদ্ধার করে হাসপাতালে নেওয়ার পর মোজাহেরকে চিকিৎসক মৃত ঘোষণা করেন।”,পরিবারের সদস্যদের বরাত দিয়ে এসআই জসীম জানান, হামলাকারীরা বাড়িতে গিয়ে মোজাহেরের ভাই দিদারকে খুঁজতে থাকে। তাকে না পেয়ে মোজাহেরের ওপর তারা আক্রমণ চালায়।,স্থানীয়দের ধারণা, মোজাহেরের বড় ভাই দিদারও এক সময় ওই সন্ত্রাসী দলের সাথে জড়িত ছিলেন। সেসব ছেড়ে আসার চেষ্টা করায় ক্ষিপ্ত হয়ে তার বাড়িতে চড়াও হয় সন্ত্রাসীরা।,এ বিষয়ে জানতে চাইলে এসআই জসীম বলেন, “পরিবারের সদস্যরা বিভিন্ন অভিযোগ করেছেন। সেগুলো খতিয়ে দেখে তদন্ত করা হবে। তবে দিদারের বিরুদ্ধেও আগের তিনটি মামলা আছে।”,Copyright © 2022, bdnews24",bn,2023-01-11 08:01:00+06:00
Bdnews24,মাদক মামলায় পিয়াসার বিচার শুরুর আদেশ,bangladesh,https://bangla.bdnews24.com/bangladesh/y9vs5n8tz7,"মাদকদ্রব্য নিয়ন্ত্রণ আইনে গুলশান থানার মামলায় মডেল ও সাবেক টিভি উপস্থাপিকা ফারিয়া মাহবুব পিয়াসার বিচার শুরুর আদেশ দিয়েছে আদালত।,ঢাকার চতুর্থ অতিরিক্ত মহানগর দায়রা জজ মো. মোরশেদ আলম বুধবার এ মামলায় পিয়াসার বিরুদ্ধে অভিযোগ গঠন করে সাক্ষ্যগ্রহণ শুরুর জন্য ১৭ এপ্রিল দিন ধার্য করে দেন।,জামিনে থাকা পিয়াসা এদিন আদালতে উপস্থিত ছিলেন। বিচারক অভিযোগ পড়ে শোনানোর পর তিনি কাঠগড়ায় দাঁড়িয়ে নিজেকে নির্দোষ দাবি করে সুষ্ঠু বিচার দাবি করেন বলে জানান রাষ্ট্রপক্ষের অন্যতম আইনজীবী বিপুল দেবনাথ ।,এ মামলা থেকে অব্যাহতিও চেয়েছিলেন পিয়াসা। শুনানি শেষে বিচারক সেটি খারিজ করে তার বিচার শুরুর আদেশ দেন। ,পিয়াসাকে ২০২১ সালের ১ অগাস্ট রাতে ঢাকার বারিধারার বাসা থেকে গ্রেপ্তার করে গোয়েন্দা পুলিশ। তার বাসায় অভিযান চালিয়ে বিদেশি মদ, ইয়াবা ও সিসা পাওয়ার কথা বলা হয় সে সময়।,সেদিন মোহাম্মদপুর থেকে আরেক মডেল মরিয়ম আক্তার মৌকেও আটক করা হয়। তখন গোয়েন্দা পুলিশ বলেছিল, পিয়াসা ও মৌ বাড়িতে ‘পার্টি’ করে বিভিন্নজনকে আমন্ত্রণ জানাতেন, সেই ছবি তুলে রেখে পরে তাদের ‘ব্ল্যাকমেইল’ করতেন।,গুলশান থানায় দায়ের করা মামলায় পিয়াসাকে ৪ দিনের রিমান্ডে নিয়ে জিজ্ঞাসাবাদ করে পুলিশ। রিমান্ডে তার কাছ থেকে পাওয়া তথ্যের ভিত্তিতে ৫ অগাস্ট নগরীর ভাটারা এলাকা থেকে ৭ হাজার ২০০ ইয়াবা জব্দ করার কথাও সে সময় গোয়েন্দারা বলেন।,ওই ঘটনায় পিয়াসা ও তার সহযোগী শারফুল হাসান ওরফে মিশু হাসানের বিরুদ্ধে মাদকদ্রব্য নিয়ন্ত্রণ আইনে অধীনে ভাটারা থানায় আরেকটি মামলা করা হয়।,সিআইডির পরিদর্শক মো. আব্দুল লতিফ ২০২১ সালের ২৮ সেপ্টেম্বর গুলশান থানার মামলায় ঢাকার মুখ্য মহানগর হাকিম আদালতে অভিযোগপত্র জমা দেন।,সেখানে তিনি বলেন, পিয়াসা বিরুদ্ধে আনা অভিযোগগুলোর প্রমাণ পাওয়া গেছে এবং অপরাধের জন্য তাকে বিচারের আওতায় আনা উচিত।,পিয়াসা আপন জুয়েলার্সের মালিকের ছেলে সাফাত আহমেদের সাবেক স্ত্রী। ২০১৫ সালে তাদের বিয়ে হয়েছিল।,রেইনট্রি হোটেলে ধর্ষণের মামলায় ২০১৭ সালের ৬ মে সাফাত গ্রেপ্তার হওয়ার আগে ৮ মার্চ পিয়াসাকে তালাক দেন সাফাত। ওই মামলায় পরে খালাস পান সাফাত। ,মহামারীর মধ্যে কলেজছাত্রী মোশারাত জাহান মুনিয়া আত্মহত্যার মামলায় আবারও পিয়াসার নাম আসে। সেই মামলায় ইতোমধ্যে চূড়ান্ত প্রতিবেদন দিয়েছে পুলিশ।,Copyright © 2022, bdnews24",bn,2023-01-11 08:00:00+06:00
Bdnews24,ফরিদপুরে ট্রাকের ধাক্কায় প্রাণ গেল ভ্যানচালকের,samagrabangladesh,https://bangla.bdnews24.com/samagrabangladesh/ga3wdd5xsl,"ফরিদপুরের বোয়ালমারী উপজেলায় ইটবাহী ট্রাকের ধাক্কায় চলন্ত ভ্যান থেকে পড়ে এক চালকের মৃত্যু হয়েছে। ,বুধবার সকাল ৯টায় উপজেলার মাইজকান্দি-ভাটিয়াপাড়া আঞ্চলিক মহাসড়কের রূপাপাত ইউনিয়নের কলিমাঝি নামক স্থানে এ দুর্ঘটনা ঘটে বলে জানান বোয়ালমারী থানার এসআই মো. আক্কাস আলী শেখ।,নিহত ভ্যানচালকের নাম জাহান। ৬০ বছরের এই বৃদ্ধ উপজেলার শেখর ইউনিয়নের গঙ্গানন্দপুর গ্রামের বাসিন্দা।,স্থানীয়দের বরাতে এসআই আক্কাস জানান, সকাল ৯টার দিকে জাহান খড়ি বোঝাই ভ্যান নিয়ে শেখর ইউনিয়নের সহস্রাইল থেকে রূপাপাত ইউনিয়নের বনমালীপুরের দিকে যাচ্ছিলেন। ,পথে ভাটিয়াপাড়াগামী একটি ইটবাহী ট্রাক পেছন দিক থেকে ভ্যানটিকে ধাক্কা দিলে জাহান সড়কে পড়ে যান। এ সময় ট্রাকটির চাকায় পিষ্ট হয়ে তিনি ঘটনাস্থলেই মারা যান।,তিনি আরও জানান, এ ঘটনার পর বিক্ষুব্ধ এলাকাবাসী বেলা ১১টা পর্যন্ত সড়ক আটকে রাখায় যান চলাচল ব্যাহত হয়। পরে বোয়ালমারী থানার পুলিশ ঘটনাস্থলে গিয়ে পরিস্থিতি নিয়ন্ত্রণে আনে।,বৃদ্ধ ভ্যানচালকের লাশ উদ্ধার করে থানায় নিয়ে আসা হয়েছে বলেও জানান এই পুলিশ কর্মকর্তা।,Copyright © 2022, bdnews24",bn,2023-01-11 08:23:00+06:00
Bdnews24,"সন্ত্রাসী গোষ্ঠীতে যুক্ত হয়েছিলেন, স্বীকারোক্তি শামীমা বেগমের",world,https://bangla.bdnews24.com/world/dmk24xj10o,"স্কুলশিক্ষার্থী থাকাকালে যুক্তরাজ্য ছেড়ে যাওয়ার পর সন্ত্রাসী গোষ্ঠী ইসলামিক স্টেটে (আইএস) যোগ দিয়েছিলেন বলে স্বীকার করে নিয়েছেন শামীমা বেগম; তার প্রতি জনসাধারণের ক্ষোভের বিষয়টিও বুঝতে পেরেছেন বলে জানিয়েছেন তিনি।,নিরাপত্তা ঝুঁকিজনিত কারণে শামীমার ব্রিটিশ নাগরিকত্ব কেড়ে নেওয়া হয়েছিল। বছরখানেকেরও বেশি সময় ধরে দেওয়া সাক্ষাৎকারগুলোতে এই নারী বলেছেন, আইএস সদস্যদের মাধ্যমে ব্যাপক নির্দেশনা পাওয়ার পাশাপাশি সিরিয়া যাত্রা বিষয়ে তার নিজস্ব কিছু পরিকল্পনাও ছিল।,ওই যাত্রা নিয়ে বিবিসি পডকাস্ট ‘দ্য শামীমা বেগম স্টোরি’তে তিনি আরও বলেছেন, যুক্তরাজ্য ছেড়ে বের হয়ে যাওয়ায় তিনি ‘স্বস্তি’ পেয়েছিলেন, আর কখনো দেশটিতে ফিরে আসার প্রত্যাশাও ছিল না তার।,যুক্তরাজ্যের নাগরিকরা যে এখন তাকে ‘তাদের যাপিত জীবনে, তাদের নিরাপত্তার বিষয়ে বিপজ্জনক, ঝুঁকিপূ্র্ণ বা সম্ভাব্য বিপদ হিসেবে দেখে, তাও জানেন বলে জানান বাংলাদেশি বংশোদ্ভূত এ নারী।,“তারা যেমনটা ভাবে, আমি তেমন মানুষ নই,” বলেছেন তিনি। ,২০১৯ সালে আইএস তাদের তথাকথিত ‘খেলাফত’ হারানোর পর সিরিয়ার বিভিন্ন বন্দিশালা ও আশ্রয়কেন্দ্রে থাকা হাজারও নর-নারী, শিশুর মধ্যে বিশ্বজুড়ে শামীমার মতো পরিচিতি আর কেউ পাননি।,বন্দিশালা ও আশ্রয় কেন্দ্রগুলোতে থাকা ওই হাজার হাজার মানুষ এমন সব দেশ থেকে সিরিয়া গিয়েছিলেন, যারা আর তাদের ফেরত নিতে চায় না।,বর্তমানে ২৩ বছর বয়সী শামীমা সিরিয়া থাকাকালে তিন সন্তানের মা হয়েছিলেন, তিনটি শিশুই মারা গেছে। এই নারী এখন ব্রিটিশ নাগরিকত্ব ফিরে পেতে ও লন্ডনে ফিরতে যুক্তরাজ্য সরকারের সঙ্গে আইনি লড়াই চালাচ্ছেন।,শামীমা কি যৌন নির্যাতনের লক্ষ্যে পাচারের শিকার হওয়া নারী ছিলেন নাকি আইএসের স্বেচ্ছাসেবক হতে দৃঢ়প্রতিজ্ঞ হয়েই দেশ ছেড়েছিলেন, শুনানির কেন্দ্রবিন্দুতে বারবার এই প্রশ্নই ঘুরপাক খেয়েছে।,গণহারে হত্যা, গুম, শিরশ্ছেদের মতো নির্মম বর্বরতার জন্য কুখ্যাতি আছে আইএসের। সন্ত্রাসী কর্মকাণ্ডের দায়িত্বে থাকা এর কয়েকটি ইউনিট ২০১৫ সালে প্যারিসে ও ২০১৬ সালে ব্রাসেলসে সুনির্দিষ্ট হামলার জন্য দায়ী। গোষ্ঠীটি ম্যানচেস্টার অ্যারেনায় বোমাবাজি ও ২০১৭ সালে লন্ডন ব্রিজে হামলার দায়ও স্বীকার করে বিবৃতি দিয়েছে।,শামীমা জানান, ব্রিটিশরা যে তাকে ‘সম্ভাব্য বিপজ্জনক’ হিসেবে দেখছে তা তিনি জানেন, তবে তিনি ‘মোটেও খারাপ মানুষ নন’। জনসাধারণ যে তাকে বিপজ্জনক হিসেবে বিবেচনা করছে, তার জন্য গণমাধ্যমকেও দোষারোপ করেছেন তিনি। বলেছেন, গণমাধ্যমই বারবার ঘুরেফিরে তাকে এমনভাবে হাজির করেছে, যে মানুষ তাকে ‘বিপজ্জনক’ বলেই ধরে নিয়েছে।,ব্রিটিশ সমাজের লোকজন যে তার উপর ক্ষুব্ধ, বিষয়টি বুঝতে পারছেন কিনা, এমন প্রশ্নের জবাবে এ তরুণী বলেন, “হ্যাঁ, আমি বুঝতে পারছি।,“কিন্তু আমার মনে হয় না, তাদের এই ক্ষোভ আমার প্রতি, এই ক্ষোভ আইএসআইএস-র প্রতি,” আইএসের অন্য একটি নাম ইসলামিক স্টেট অব ইরাক অ্যান্ড সিরিয়া ব্যবহার করে বলেন শামীমা।,তবে যুক্তরাজ্যের সাবেক শিশু বিষয়ক মন্ত্রী টিম লুটন বিবিসিকে বলেছেন, শামীমা বেগম কেন কৈশোরেই আইএসে যোগ দিলেন বা ‘কোন ধরনের শক্তি’ তার মগজ ধোলাই করেছে, তা পরিষ্কার হওয়া না গেলেও তিনি যখন প্রথম নিখোঁজ হন, তখন জনসাধারণের মধ্যে তার জন্য যে সহানুভূতি ছিল, ক্রমেই তা ক্রোধে পরিণত হয়েছে।,যুক্তরাজ্যে ফিরতে শামীমা এখন নাটক করছে বলেও অনেকে মনে করেন, বলেছেন তিনি।,শামীমা বলেছেন, বেথনেল গ্রিন থেকে আইএস অধ্যুষিত রাক্কায় যাওয়ার জন্য তিনি এবং আরও দুই কিশোরী নিজেরাই নানান বিষয়ে ব্যাপক খোঁজখবর নিয়েছিলেন, এর পাশাপাশি সন্ত্রাসী গোষ্ঠীটির সদস্যরাও তাদেরকে বিস্তৃত নির্দেশনা দিয়ে সহায়তা করেছিল।,“অনলাইনে থাকা লোকজন আমাদের অনেক কিছু বলেছিল। কী করতে হবে, কী করা যাবে না সে সম্বন্ধে উপদেশ দিয়েছিল, বিস্তৃত নির্দেশনার দীর্ঘ তালিকা ছিল, যার মধ্যে ছিল ধরা পড়লে কী গল্প ফাঁদতে হবে তাও,” বলেছেন আইএসে ক্যাম্পে ও বন্দিশিবিরে কিশোরী থেকে নারী হয় ওঠা শামীমা।,নিজেরা যেসব বিষয়ে খোঁজখবর নিয়েছিলেন তার মধ্যে ছিল ভ্রমণ খরচ আর আইএস অধ্যুষিত সিরিয়ায় প্রবেশের আগে সীমান্ত পাড়ি দেওয়ার সময়ের জন্য টুকটাক তুর্কি ভাষা জানা।,এই তিন তরুণীর পরিবারগুলোর প্রতিনিধিত্ব করা আইনজীবী তাসনিম আকুঞ্জি জানান, তিন কিশোরী দেশ ছাড়ার পর তিনি তাদের ঘরে রসিদ, ফোন বিল, মোবাইল মেসেজ বা ইমেইলের খোঁজে ব্যাপক তল্লাশি চালিয়েছিলেন।,কিন্তু তেমন কিছুই পাওয়া যায়নি, এই বয়সী কিশোরীদের ক্ষেত্রে যা অস্বাভাবিক ছিল।,“যাদের সঙ্গে কথা বলেছিল তাদের প্রতি তাদের এমনই বিশ্বাস ছিল যে, তারা খুবই সতর্কতার সঙ্গে সেসব নির্দেশনা অনুসরণ করেছিল,” বলেন তাসনিম।,শামীমার ঘরে এক টুকরো কাগজ মিলেছিল, যাতে ৭৫ পাউন্ডে একটি ফোন ও ৪ পাউন্ডে মোজা কেনা এবং ১০০ পাউন্ডের ট্যাক্সি ভাড়া দেওয়ার বিষয়টি জানা যায়।,শামীমা জানান, ওই কাগজটি তার নয়, খুব সম্ভবত আমিরার ছিল। শামীমাসহ যে তিন কিশোরী আইএসে যোগ দিতে একসঙ্গে যুক্তরাজ্য ছেড়েছিল, তার মধ্যে আমিরাও ছিলেন।,“আমরা আমাদের পালিয়ে যাওয়া সংশ্লিষ্ট সবকিছু মুছে ফেলতে ব্যাপক চেষ্টা করেছিলাম, কিন্তু আমাদেরই একজন ছিল স্টুপিড,” বলেছেন তিনি।,সিরিয়া যাত্রার সময় ব্যাগে যথাসম্ভব কম জিনিসপত্র নেওয়ার চেষ্টার কথাও বলেছেন এই নারী; জানান, সিরিয়ায় পাওয়া যাবে না ভেবে ৩০টির মতো পেপারমিন্ট মিল্ক চকলেট বাবল বারও জোগাড় করেছিলেন তিনি।,“ওই দেশে আপনি অনেক কিছুই পেতে পারেন, কিন্তু মিন্ট চকলেট পাবেন না,” বলেছেন শামীমা।,তার স্কুলের সাবেক এক সহপাঠী নারী জানান, স্কুলে খুব একটা পরিচিত ছিলেন না শামীমা, ছিলেন নীরব প্রকৃতির, বন্ধুর সংখ্যাও ছিল হাতেগোনা।,আইএসে যোগ দেওয়ার প্রসঙ্গে শামীমা আরও বলেন, “আমার পরিবার আমাকে দুর্বল ভাবত, মনে করত যে আমি এ ধরনের পাগলামি করতে পারবো না। যে কারণে তারা ঘুণাক্ষরেও ভাবেনি যে আমি (আইএসে যোগ দিতে) চলে যাবো।”,“আমি সবসময়ই নির্জনে থাকতে পছন্দ করা মানুষ। আমার জীবন যেভাবে গণমাধ্যমে চলে এসেছে তা আমার জন্য সত্যিই কঠিন হয়ে উঠেছে, কেননা আমি মোটেও মনোযোগের কেন্দ্রে থাকতে পছন্দ করা মানুষ নই,” বিবিসিকে বলেছেন তিনি।,Copyright © 2022, bdnews24",bn,2023-01-11 08:46:00+06:00
Bdnews24,গোল্ডেন গ্লোবে সেরা গান ‘আরআরআর’ সিনেমার ‘নাটু নাটু’,glitz,https://bangla.bdnews24.com/glitz/nxrgecl60h,"সিনেমায় সেরা মৌলিক গানের গোল্ডেন গ্লোব পুরস্কার জিতে ইতিহাস গড়েছে ভারতীয় নির্মাতা এস এস রাজামৌলির ‘আরআরআর’  সিনেমার ‘নাটু নাটু’ গানটি।,তেলেগু ভাষায় গানটি লিখেছেন কালা ভৈরব ও রাহুল সিপলিগঞ্জ। প্রবীণ সংগীত পরিচালক এমএম কিরাভানির সুরে কণ্ঠ দিয়েছেন রাহুল সিপলিগঞ্জ ও কালা ভৈরব।,বিবিসি লিখেছে, ২০২১ সালে ইউক্রেইনের প্রেসিডেন্ট ভলোদিমির জেলেনস্কির সরকারি বাসভবনের সামনে এ গানের চিত্রায়ন হয়েছিল।,মঙ্গলবার রাতে যুক্তরাষ্ট্রের লস অ্যাঞ্জেলসের বেভারলি হিলটনে গোল্ডেন গ্লোব অ্যাওয়ার্ডসের ৮০তম আসর বসে। এবারের পুরস্কার বিতরণী অনুষ্ঠানের উপস্থাপনায় ছিলেন অভিনেতা জেরোড কারমাইকেল।,আরআরআর সিনেমার পরিচালক এসএস রাজামৌলি, দুই অভিনেতা এনটিআর জুনিয়র ও রামচরণও উপস্থিত ছিলেন অনুষ্ঠানে। টেইলর সুইফট, লেডি গাগা ও রিহানার মত তারকাদের হারিয়ে সেরা মৌলিক গানের পুরস্কার জিতে নেয় এ সিনেমার ‘নাটু নাটু’ গানটি।,বিবিসি লিখেছে, শতবছরের মধ্যে এই প্রথম ভারতীয় কোনো গান এই ক্যাটাগরিতে সম্মানজনক গোল্ডেন গ্লোব জিতল।,পুরস্কার নিয়ে এমএম কিরাভানির অনুষ্ঠান মঞ্চে তাৎক্ষণিক প্রতিক্রিয়ায় বলেন, ‘নাটু নাটু’ গানটির এই সাফল্যে তিনি রোমাঞ্চিত।,অস্কারজয়ী সুরকার এ আর রহমান, বলিউড তারকা শাহরুখ খানসহ অনেকেই অভিনন্দন জানিয়েছেন আরআরআর টিমকে।,রাইজ, রোর, রিভল্ট- এই তিন শব্দের অদ্যাক্ষর নিয়ে আরআরআআর মুক্তি পায় গতবছর মে মাসে। দুই রিয়েল-লাইফ হিরো কোমারাম ভীম ও অল্লুরি সীতারামা রাজুর জীবনের গল্প নিয়ে গড়ে উঠেছে এ সিনেমার কাহিনী।,ভারতের ইতিহাসের অন্যতম ব্যয়বহুল এ সিনেমা মুক্তির পরপরিই বক্স অফিসে দারুণ সাফল্য পায়। যুক্তরাষ্ট্রের বাজারেও ব্যবসা ভালো ব্যবসা করেছে এই তেলেগু সিনেমা।,এবার গোল্ডেন গ্লোবের সেরা মৌলিক গানের সংক্ষিপ্ত তালিকায় আরও ছিল রিহানার গাওয়া ‘লিফট মি আপ’, লেডি গাগার গাওয়া ‘হোল্ড মাই হ্যান্ড’, টেইলর সুইফটের গাওয়া ‘ক্যারোলাইনা’ আর অ্যানিমেটেড সিনেমা পিনোকিওর গান ‘চাও পাপা’। সবাইকে হারিয়ে সেরা বিবেচিত হয়েছে ‘নাটু নাটু’।,সেরা বিদেশি ভাষার চলচ্চিত্রের সংক্ষিপ্ত তালিকাতেও ছিল আরআরআর। তবে এ বিভাগে সেরার পুরস্কার জিতেছে আর্জেন্টিনা, ১৯৮৫।,Copyright © 2022, bdnews24",bn,2023-01-11 09:08:00+06:00
Bdnews24,নমুনা থেকেই ‘কণ্ঠস্বর নকল করে’ মাইক্রোসফটের এআই মডেল,tech,https://bangla.bdnews24.com/tech/cqq7t6agyn,"নিজেদের সর্বশেষ গবেষণায় নতুন এক ধরনের এআই মডেল দেখিয়েছে মাইক্রোসফট। এটি তিন সেকেন্ডের অডিও নমুনা থেকেও কারও কণ্ঠস্বর হুবহু নকল করতে পারে।,এআই মডেলটির নাম ‘ভাল-ই’। এটি মাইক্রোসফটের ‘টেক্সট-টু-স্পিচ’ ফিচারে ব্যবহার করা যাবে বলে প্রযুক্তিবিষয়ক সাইট আর্স টেকনিকা উল্লেখ করেছে প্রতিবেদনে।,এটি কেবল গলাই মেলায় না, বরং বক্তার আবেগপূর্ণ কণ্ঠস্বর এমনকি কোনো রুমের একক ধ্বনিও মিলিয়ে ফেলতে পারে। ,ভবিষ্যতে কাস্টমাইজ করা বা উচ্চমানের ‘টেক্সট-টু-স্পিচ’ অ্যাপ্লিকেশনে এটি ব্যবহারের সম্ভাবনা থাকলেও, ডিপফেইকের মতোই এতে অপব্যবহারের ঝুঁকিও রয়েছে।,‘ভাল-ই’কে মাইক্রোসফট আখ্যা দিয়েছে একটি ‘নিউরাল কোডেক ল্যাংগুয়েজ মডেল’ হিসেবে। মেটার এআই চালিত ‘কম্প্রেশন নিউরাল নেট এনকোডেক’ থেকে পাওয়া ‘টেক্সট ইনপুট’ ও বক্তার কাছ থেকে পাওয়া স্বল্পদৈর্ঘ্য নমুনা থেকে এটি অডিও তৈরি করে বলে প্রতিবেদনে উল্লেখ করেছে প্রযুক্তিবিষয়ক সাইট এনগ্যাজেট।,এক গবেষণা পত্রে গবেষকরা ব্যাখ্যা করেন, তারা কীভাবে মেটার ‘লিব্রিলাইট’ নামের অডিও লাইব্রেরিতে থাকা সাত হাজারের বেশি বক্তার ৬০ হাজার ঘন্টা দীর্ঘ ইংরেজি ভাষায় দেওয়া বক্তব্যের মাধ্যমে ভাল-ই’কে প্রশিক্ষণ দিয়েছেন।,প্রতিবেদন অনুযায়ী, প্রশিক্ষণপ্রাপ্ত ডেটার সবচেয়ে কাছাকাছি কণ্ঠস্বরের সঙ্গে মিলিয়ে সম্ভবত এটি কারও কণ্ঠস্বর নকল করার চেষ্টা করে। এটি সত্য হলে, একে কাঙ্ক্ষিত টেক্সট ইনপুট দেওয়ার পর বক্তার কণ্ঠে এটি কেমন শোনাবে, তা অনুমান করতে এটি প্রশিক্ষণের ডেটা ব্যবহার করে।,গবেষণা দলটি দেখায়, ‘ভাল-ই গিটহাব’ নামের পেইজে এটি কতো ভালোভাবে কাজ করে। এআই দিয়ে ‘বলানো’ প্রতিটি বাক্যাংশের জন্য তারা বক্তার কাছ থেকে পাওয়া তিন সেকেন্ডের ‘প্রম্পট’ ব্যবহার করেছে।,এগুলোর ফলাফল কিছুটা মিশ্র। এর কিছু সংখ্যক কণ্ঠস্বর ‘যন্ত্রের মতো’ শোনা গেলেও বাকিগুলো চমকপ্রদভাবে বাস্তবসম্মতই শোনাচ্ছে। মূল নমুনায় থাকা আবেগপূর্ণ স্বর ধরে রাখার বিষয়টিই এর বিশেষ গুণ বলে প্রতিবেদনে উল্লেখ করেছে এনগ্যাজেট। আর পরিবেশে থাকা বিভিন্ন একক ধ্বনিও মিলিয়ে ফেলতে পারে এটি। তাই বক্তা যদি প্রতিধ্বনিমূলক কোনো জায়গায় কণ্ঠস্বর রেকর্ড করেন, তাহলে ভাল-ই’র আউটপুটও একই জায়গার মতোই শোনাবে।,এই মডেলের উন্নতি ঘটাতে প্রশিক্ষিত ডেটা বাড়ানোর পরিকল্পনা করছে মাইক্রোসফট। এ ছাড়া, বিভিন্ন ‘ছন্দ, কথা বলার শৈলী ও বক্তার সঙ্গে মেলা দৃষ্টিভংগির’ বেলাতেও তারা মডেলের কার্যকারিতা উন্নত করতে চায়। পাশাপাশি, এতে বিভিন্ন অস্পষ্ট বা অপ্রাপ্ত শব্দের মাত্রা কমানোর উপায়ও খুঁজে দেখছে কোম্পানিটি।,কারও কণ্ঠস্বর নকল করে অপব্যবহারের ঝুঁকি থাকায় সম্ভবত এর কোড প্রকাশ না করার সিদ্ধান্ত নিয়েছে মাইক্রোসফট। কোম্পানিটি যোগ করে, সামনে অগ্রসর হতে তারা নিজস্ব ‘এআই নীতিমালা’ অনুসরণ করবে।,“ভাল-ই যেহেতু বক্তার পরিচয় বজায় রেখেই এমন বক্তব্য সংশ্লেষণ করতে পারে, ফলে কণ্ঠস্বর শনাক্তকরণ ব্যবস্থাকে ঠকিয়ে বা ছদ্মবেশ ধারণ করে মডেলটি অপব্যবহারের সম্ভাব্য ঝুঁকি রয়েছে।” --গবেষণা পত্রের উপসংহারে থাকা ‘ব্রডার ইম্প্যাক্টস’ বিভাগে লিখেছে কোম্পানিটি।,Copyright © 2022, bdnews24",bn,2023-01-11 09:35:00+06:00
Bdnews24,‘মাঝ মৌসুমে বিশ্বকাপ বিরতির প্রভাব পড়েছে খেলোয়াড়দের ওপর’,sport,https://bangla.bdnews24.com/sport/gffh7z6df5,"গত নভেম্বরের মাঝামাঝি শুরু হয়ে ২০ ডিসেম্বর লুসাইল স্টেডিয়ামের ফাইনাল দিয়ে শেষ হয় কাতার বিশ্বকাপ। বৈশ্বিক ফুটবলের সর্বোচ্চ প্রতিযোগিতায় কারণে আর সব লিগের মতো বন্ধ ছিল লা লিগার খেলাও।,২০২৩ সালে লিগের প্রথম ম্যাচে ভিয়ারিয়ালের মাঠে হেরে যায় রিয়াল। বুধবার স্প্যানিশ সুপার কাপের সেমি-ফাইনালে ভালেন্সিয়ার বিপক্ষে খেলবে তারা। সৌদি আরবে অনুষ্ঠেয় এ ম্যাচ সামনে রেখে শিষ্যদের ফিটনেসের উপর বিশ্বকাপ বিরতির প্রভাব নিয়ে কথা বলেন আনচেলত্তি।,“(বিশ্বকাপের কারণে) এটা অনুমতি ছিল যে খেলোয়াড়রা এ মুহূর্তে সেরা-ছন্দে থাকবে না। তারপরও আমরা ট্রেনিং সেশনগুলোতে ইতিবাচক দিকগুলো দেখছি।”,সৌদির রাজধানী রিয়াদের সংবাদ সম্মেলনে ভিয়ারিয়ালের বিপক্ষে হার নিয়ে কথা বলেন আনচেলত্তি। এমন কিছুর পুনরাবৃত্তি এড়াতে মরিয়া অভিজ্ঞ এই ইতালিয়ান কোচ।,“ভিয়ারিয়ালে আমি বিস্মিত হয়েছিলাম। আবারও বিষয়গুলো ভালোভাবে শুরু করতে হবে আমাদের। আমাদের (কোচদের) কাজগুলো নয়, কেননা, কাজ করার সময় আমাদের হাতে নেই।”,“এই দলটা জানে কীভাবে ভালো করে রক্ষণ সামলাতে হয়, আক্রমণভাগেও আমাদের প্রয়োজনীয় মানসম্পন্ন খেলোয়াড় আছে, কিন্তু আরও জমাট ভিত্তি তৈরি করে আমাদের সে যোগানটা দিতে হবে।”,স্প্যানিশ সুপার কাপের শিরোপাধারীরা সোমবার সৌদিতে রওনা দেয় ডিফেন্সিভ মিডফিল্ডার অহেলিয়া চুয়ামেনি ও সেন্টার-ব্যাক ডেভিড আলাবাকে ছাড়াই। এ দুজনের চোটের কারণে রিয়ালের রক্ষণ দুর্বল হয়েছে কিছুটা। তবে আনচেলত্তি আশাবাদী রক্ষণের দৃঢ়তা দেখা যাবে শিগগিরই।,“রক্ষণের দিকটি শুধু মাননির্ভর নয়, মানসিকতা এবং ত্যাগের বিষয়ও থাকে এখানে। আমরা জমাট এবং নিখুঁত ব্লক করতে অভ্যস্ত। এটা শিগগিরি আবারও দেখা যাবে বলে আশাবাদী আমি।”,“আমি মনে করি না, খেলোয়াড়দের উপর মানসিক চাপ আছে। নিশ্চয় ভিয়ারিয়ালে যেটা হয়েছিল, তাতে আহত হয়েছি আমরা, কিন্তু আমাদের দেখতে হবে দল কীভাবে প্রতিক্রিয়া দেখায়।”,আগামী রোববার মাঠে গড়াবে এই প্রতিযোগিতার ফাইনাল। রিয়ালের চিরপ্রতিদ্বন্দ্বী বার্সেলোনা বৃহস্পতিবার অপর সেমি-ফাইনালে মুখোমুখি হবে রিয়াল বেতিসের।,Copyright © 2022, bdnews24",bn,2023-01-11 09:18:00+06:00
Bdnews24,গণঅবস্থান থেকে বিএনপির মিছিল-সমাবেশের নতুন কর্মসূচি,politics,https://bangla.bdnews24.com/politics/fjdlhpsbxq,"‘সরকার হটানোর যুগপৎ আন্দোলনের’ অংশ হিসেবে গণঅবস্থান কর্মসূচির পর ১০ দফা দাবিতে আগামী ১৬ জানুয়ারি ঢাকাসহ সারা দেশে মিছিল-সমাবেশের নতুন কর্মসূচি ঘোষণা করেছে বিএনপি ও সমমনা দলগুলো।,বুধবার ঢাকায় সাড়ে তিন ঘণ্টার গণঅবস্থান কর্মসূচি শেষে বিএনপি মহাসচিব মির্জা ফখরুল ইসলাম আলমগীর নতুন এই কর্মসূচি ঘোষণা করেন।,জাতীয় প্রেসক্লাবের সামনে গণতন্ত্র মঞ্চ, পূর্বপ্রান্তে গণতান্ত্রিক বাম ঐক্য, আরামবাগের ইডেন কমপ্লেক্সে কেন্দ্রীয় কার্যালয়ের সামনে গণফোরাম, বিজয়নগরের পানির ট্যাংকের কাছ থেকে ১২ দলীয় জোট, পুরানা পল্টনে সমমনা জাতীয়তাবাদী জোট এবং কাওরান বাজারে এফডিসির কাছে কেন্দ্রীয় কার্যালয়ের সামনে এলডিপিও আলাদা আলাদাভাবে একই কর্মসূচি ঘোষণা করে।,জামিনে মুক্তি পাওয়ার দুই দিনের মাথায় বিএনপির মহাসচিব মির্জা ফখরুল এ কর্মসূচিতে যোগ দেন। নতুন কর্মসূচি ঘোষণা করে তিনি বলেন, “আগামী ১৬ জানুয়ারি ১০ দফা দাবি আদায় এবং বিদ্যুতের মূল্য কমানোর দাবিতে সারাদেশে সকল মহানগর, জেলা, উপজেলা, পৌর সদরে সমাবেশ ও মিছিল হবে। ঠিক আছে তো?”,কর্মীরা এ সময় করতালি দিয়ে দলের নতুন এই কর্মসূচিতে সমর্থন দেন।,মির্জা ফখরুল বলেন, “আমরা কি ওভারকাম করব? জয়লাভ করব? আমরা কি দেশনেত্রী বেগম খালেদা জিয়াকে ফিরিয়ে আনব? আমরা কি তারেক রহমানকে ফিরিয়ে আনব? আমাদের ভাইয়েরা যারা আজকে কেন্দ্রীয় কারাগারে, কাশিপুরে, কেরানীগঞ্জসহ সারাদেশের কারাগারে আছে, তাদেরকে কি মুক্ত করব? ইনশাল্লাহ আমরা সবাই আমাদের সেই স্বপ্নের বাংলাদেশ প্রতিষ্ঠা করবই।”,সরকারের পদত্যাগ, একাদশ সংসদ বিলুপ্ত, নির্দলীয় তত্ত্বাবধায়ক সরকার গঠন করে জাতীয় নির্বাচন অনুষ্ঠানসহ ১০ দাবিতে বিএনপির নেতৃত্বে যে যুগপৎ আন্দোলন শুরু করেছে, এটি ছিল তার দ্বিতীয় কর্মসূচি। গত ২৪ ডিসেম্বর ৯ বিভাগীয় শহরে এবং ৩০ ডিসেম্বর ঢাকায় প্রথম কর্মসূচিতে গণমিছিল করেছিল বিএনপিসহ সমমনা দলগুলো।,বুধবার গণঅবস্থানে যোগ দিতে বিএনপিকর্মীরা সকাল থেকেই ছোট ছোট মিছিল নিয়ে নয়া পল্টনের কেন্দ্রীয় কার্যালয়ের সামনে জড়ো হতে শুরু করেন। কেন্দ্রীয় কার্যালয়ের সামনের সড়কে একপাশে পলিথিন ও মাদুর বিছিয়ে এই কর্মসূচিতে অংশ নেন তারা।,ভাইস চেয়ারম্যান অধ্যাপক এজেডএম জাহিদ হোসেন, চেয়ারপারসনের উপদেষ্টা কাউন্সিলের সদস্য আমান উল্লাহ আমান, আব্দুল কুদ্দুস, আফরোজা খানম রীতা, কেন্দ্রীয় নেতা আসাদুজ্জামান রিপন, মাসুদ আহমেদ তালুকদারসহ নেতৃবৃন্দের উপস্থিতিতে অবস্থান কর্মসূচির কার্য্ক্রম শুরু হয় কোরআন তেলাওয়াতের মধ্য দিয়ে। এরপর দলীয় সংগীত পরিবেশন করেন জাসাস শিল্পীরা।,কর্মসূচিতে সভাপতিত্ব করেন দলের স্থায়ী কমিটির সদস্য খন্দকার মোশাররফ হোসেন। অনুষ্ঠান পরিচালনা করেন সাংগঠনিক সম্পাদক আবদুস সালাম আজাদ, মহানগর উত্তরের সদস্য সচিব আমিনুল হক, দক্ষিণের সদস্য সচিব রফিকুল আলম মজনু।,ফকিরাপুর থেকে কাকরাইলের নাইটিঙ্গেল মোড় পর্যন্ত সড়কের একপাশে নেতা-কর্মীদের উপস্থিতিতে অবস্থান কর্মসূচি সমাবেশের রূপ পায়। ‘জ্বালো জ্বালো, আগুন জ্বালো’, ‘এই মুহূর্তে দরকার, তত্ত্বাবধায়ক সরকার’– ইত্যাদি স্লোগান দিয়ে পুরো এলাকা সরব করে রাখেন তারা।,দলের স্থায়ী কমিটির সদস্যদের মধ্যে চট্টগ্রামে আমীর খসরু মাহমুদ চৌধুরী, রাজশাহীতে আবদুল মঈন খান, সিলেটে গয়েশ্বর চন্দ্র রায়, বরিশালে সেলিমা রহমান, ময়মনসিংহে নজরুল ইসলাম খান, রংপুরে ইকবাল হাসান মাহমুদ টুকু, ভাইস চেয়ারম্যানের মধ্যে কুমিল্লায় বরকত উল্লাহ বুলু ও খুলনায় শামসুজ্জামান দুদু এবং ফরিদপুরে আহমেদ আজম খান অবস্থান কর্মসূচিতে অংশ নেন।,ঢাকায় এই গণ-অবস্থান কর্মসূচির জন্য মঙ্গলবার সন্ধ্যায় পুলিশের অনুমতি পায় বিএনপি। জনদুর্ভোগ যাতে না হয়, সেজন্য সড়ক অবরোধ না করে ফুটপাতে এই অবস্থান কর্মসূচি পালন করতে বলা হয়েছিল সেখানে।,গণ-অবস্থান কর্মসূচি ঘিরে নয়া পল্টনের পুরো এলাকায় বিপুল সংখ্যক পুলিশ সতর্ক অবস্থান নেয়। কাকরাইল ও ফকিরাপুল মোড়ে জলকামানের গাড়ি দেখা যায়। এছাড়া বিভিন্ন সড়কের মোড়ে মোড়ে পুলিশ সদস্যদের অবস্থান নিয়ে থাকতে দেখা যায়।  ,Copyright © 2022, bdnews24",bn,2023-01-11 09:36:00+06:00
Bdnews24,রোনালদোর চুক্তিপত্রে সৌদির বিশ্বকাপ বিডের কোনো ‘শর্ত’ নেই,sport,https://bangla.bdnews24.com/sport/1lm6k5r7ck,"রোনালদোর আল নাস্‌রে যোগ দেওয়ার আগে গণমাধ্যমে খবর আসে সাত বছরের চুক্তি হতে যাচ্ছে।  চুক্তির থাকবে দুটি অংশ; প্রথম আড়াই বছর খেলোয়াড় হিসেবে। মিশর ও গ্রিসের সঙ্গে মিলে যৌথভাবে ২০৩০ বিশ্বকাপ আয়োজনের স্বত্ব পাওয়ার জন্য লড়বে সৌদি আরব; চুক্তির বাকি সাড়ে চার বছর তিনি কাজ করবেন সৌদি আরবের বিশ্বকাপ স্বত্ব পাওয়ার পরিকল্পনার দূত হিসেবে। ,কিন্তু রোনালদো যোগ দিয়েছেন আড়াই বছরের চুক্তিতে। চুক্তির আর্থিক বিষয়াদি আনুষ্ঠানিকভাবে প্রকাশ করা হয়নি। তবে বিভিন্ন সংবাদমাধ্যমের খবর, বছরে ২১ কোটি ডলারের বেশি আয় করবেন ৩৭ বছর বয়সী এই পর্তুগিজ ফরোয়ার্ড।,বিশ্বকাপ স্বত্ব পাওয়ায় রোনালদোর দূত হিসেবে কাজ করার বিষয়টি নিয়ে সামাজিক যোগাযোগের মাধ্যম টুইটারে নিজেদের অবস্থান জানিয়েছে তার ক্লাব। সেখানে বলা হয়েছে পর্তুগিজ মহাতারকা শুধু ক্লাবের সাফল্য পাওয়ার জন্যই খেলবেন। ,“বিভিন্ন সংবাদ প্রতিবেদনের ভিত্তিতে আল নাস্‌র এফসি পরিষ্কার করতে চায় যে, ক্রিস্তিয়ানো রোনালদোর চুক্তিতে সৌদি আরবের বিশ্বকাপ স্বত্ব পাওয়ার জন্য কাজ করার কোনো শর্ত অন্তর্ভুক্ত নেই। তার মূল কাজ আল নাস্‌রকে ঘিরে। একই সঙ্গে সতীর্থদের সঙ্গে কাজ করে ক্লাবকে সাফল্য পেতে সাহায্য করা।”,ডেইলি মিরর অবশ্য তাদের প্রতিবেদনে উল্লেখ করেছে আল নাস্‌রের বিবৃতিতে বলা হয়নি ২০৩০ বিশ্বকাপের আয়োজক স্বত্ব পাওয়ার ক্ষেত্রে রোনালদো কোনোভাবে কাজ করবেন কিনা। সেখানে শুধু বলা হয়েছে, ক্লাবের সঙ্গে হওয়া চুক্তিপত্রে বিষয়টি ওই বিষয়টি নেই।,আগামী ২২ জানুয়ারি লিগে ইত্তিফাকের বিপক্ষে ম্যাচ দিয়ে নতুন দলের জার্সিতে অভিষেক হবে রোনালদোর। ম্যানচেস্টার ইউনাইটেডে থাকাকালীন এক সমর্থকের মোবাইল ভেঙে দুই ম্যাচের নিষেধাজ্ঞা কাটিয়ে ক্লাব ফুটবলে নতুন পথচলা শুরু হবে পর্তুগিজ তারকার।,Copyright © 2022, bdnews24",bn,2023-01-11 09:45:00+06:00
Bdnews24,"৩৮৩ বলে ৩৭৯, রেকর্ড বইয়ে পৃথ্বী",cricket,https://bangla.bdnews24.com/cricket/bdp8eqj0na,"মুম্বাইয়ের হয়ে আসামের বিপক্ষে ইনিংসটি খেলেছেন পৃথ্বী। গুয়াহাটিতে যেভাবে তিনি খেলছিলেন তাতে কোয়াড্রপল সেঞ্চুরিও মনে হচ্ছিল খুব সম্ভব। দ্বিতীয় দিন লাঞ্চ বিরতির আগে শেষ ওভারে লেগ স্পিনার রিয়ান পরাগের বলে এলবিডব্লিউ হয়ে সেই সম্ভাবনার ইতি ঘটে।,প্রথম দিনেই ডাবল সেঞ্চুরি করে এই ওপেনার অপরাজিত ছিলেন ২৪০ রানে। বুধবার দ্বিতীয় দিন আউট হওয়ার আগে ৯৯ বলে তিনি করেন ১৩৯ রান। ৪৯ চার ও ৪ ছক্কায় গড়া তার ৩৭৯ রানের ইনিংসটি।,রঞ্জি ট্রফির ইতিহাসে দ্বিতীয় সর্বোচ্চ ব্যক্তিগত ইনিংস এটি। আর সর্বোচ্চ ইনিংসের রেকর্ডটি ভাওসাহেব বাবাসাহেব নিম্বলকারের। ১৯৪৮ সালে মহারাষ্ট্রের হয়ে তিনি খেলেছিলেন ৪৪৩ রানের ইনিংস। প্রথম শ্রেণির ক্রিকেটে ভারতীয় ব্যাটসম্যানের সর্বোচ্চ ইনিংসের রেকর্ডও এটি। এই তালিকায়ও এখন দুইয়ে আছেন পৃথ্বী।,আরেকটি জায়গায় অবশ্য চূড়ায় উঠে গেছেন ২৩ বছর বয়সী এই ব্যাটসম্যান। রঞ্জি ট্রফিতে মুম্বাইয়ের হয়ে সর্বোচ্চ ইনিংস এখন তার। তিনি পেছনে ফেলেছেন সঞ্জয় মাঞ্জরেকারের ৩৭৭ রানকে। ১৯৯১ সালে হায়দরাবাদের বিপক্ষে খেলা মাঞ্জরেকারের ইনিংসটি এখন রঞ্জির রেকর্ডের তালিকায় তিনে আছে। ,আসামের বিপক্ষে প্রথম তিন উইকেট জুটিতেই আধিপত্য ছিল পৃথ্বীর। মুশির খানের সঙ্গে ১২৩ রানের শুরুর জুটিতে পৃথ্বীর অবদান ৭৫, আরমান জাফরের সঙ্গে ৭৪ রানের দ্বিতীয় উইকেট জুটিতে ৪২ ও অধিনায়ক অজিঙ্কা রাহানের সঙ্গে ৪০১ রানের তৃতীয় উইকেট জুটিতে তার রান ২৬২।,ভারতের হয়ে পৃথ্বী এখন পর্যন্ত খেলেছেন ৫ টেস্ট, ৬ ওয়ানডে ও একটি টি-টোয়েন্টি। যার সবশেষটি ২০২১ সালের জুলাইয়ে, শ্রীলঙ্কা সফরে সীমিত ওভারের সিরিজে।,সামনেই ঘরের মাঠে অস্ট্রেলিয়ার বিপক্ষে চার টেস্ট সিরিজ খেলবে ভারত। প্রথম শ্রেণির ক্রিকেটে ক্যারিয়ারের প্রথম ট্রিপল সেঞ্চুরিতে সেই দলে জায়গার পাওয়ার দাবি জানিয়ে রাখলেন পৃথ্বী।,Copyright © 2022, bdnews24",bn,2023-01-11 09:48:00+06:00
Bdnews24,প্যারিসে ট্রেন স্টেশনে ছুরি হামলায় আহত ৬,world,https://bangla.bdnews24.com/world/ohe9yop6o7,"প্যারিসের এক ট্রেন স্টেশনে এক ব্যক্তি ছুরি নিয়ে আক্রমণ চালিয়ে ছয় জনকে জখম করেছেন, এদের মধ্যে একজন গুরুতর আহত হয়েছেন বলে পুলিশ জানিয়েছে।   ,বুধবার সকালে ফ্রান্সের রাজধানীর গ্যার দ্যু নর ট্রেন স্টেশনে হামলার এ ঘটনা ঘটে।,পুলিশের এক মুখপাত্র জানিয়েছেন, হামলাকারীকে বেশ কয়েকবার গুলি করেছে পুলিশ এবং সঙ্কটজনক অবস্থায় হাসপাতালে নিয়ে গেছে।,কী কারণে ওই লোক হামলাটি চালিয়েছে তাৎক্ষণিকভাবে তা পরিষ্কার হয়নি। এক বিবৃতিতে প্যারিসের প্রসিকিউটর জানিয়েছেন, ঘটনার বিষয়ে একটি ফৌজদারি তদন্ত শুরু করা হয়েছে।,পুলিশের নাম প্রকাশে অনিচ্ছুক এক কর্মকর্তা বার্তা সংস্থা রয়টার্সকে জানিয়েছেন, যে কর্মকর্তা হামলাকারীকে গুলি করেছেন তিনি দায়িত্বরত ছিলেন না।  ,গ্যার দ্যু নর ইউরোপের অন্যতম ব্যস্ত ট্রেন স্টেশন। এই স্টেশনটি প্যারিস, লন্ডন ও উত্তর ইউরোপের মধ্যে যোগাযোগের প্রধান একটি কেন্দ্র।,স্থানীয় সময় সকাল প্রায় পৌনে ৭টার দিকে হামলার ঘটনাটি ঘটে। ঘটনার পরপরই পুলিশ ওই এলাকা ঘিরে ফেলে।  ,রেডিও ফ্রান্সইনফো ফ্রান্সের রাষ্ট্রায়ত্ত রেলওয়ে কোম্পানির এক অপারেটরের উদ্ধৃতি দিয়ে জানিয়েছে, এ হামলার কারণে ট্রেন চলাচলে কোনো বিঘ্ন ঘটেনি।,Copyright © 2022, bdnews24",bn,2023-01-11 09:53:00+06:00
Bdnews24,,media_bn,https://bangla.bdnews24.com/media_bn/image/teoup3f5by,"Copyright © 2022, bdnews24",bn,2023-01-11 09:52:00+06:00
Bdnews24,,media_bn,https://bangla.bdnews24.com/media_bn/image/rgqcqqxy5w,"Copyright © 2022, bdnews24",bn,2023-01-11 09:59:00+06:00
Bdnews24,র‍্যাশফোর্ডকে মনোযোগ ধরে রাখার পরামর্শ টেন হাগের,sport,https://bangla.bdnews24.com/sport/qa6nkznth2,"গত মৌসুমে সব প্রতিযোগিতা মিলিয়ে মাত্র পাঁচটি গোল করেছিলেন র‍্যাশফোর্ড। আর এই মৌসুমে এরই মধ্যে জালের দেখা পেয়ে গেছেন ১৫ বার। তার দারুণ ছন্দ অব্যাহত থাকে লিগ কাপের কোয়ার্টার-ফাইনালেও। চার্লটনের বিপক্ষে মঙ্গলবার ইউনাইটেডের ৩-০ ব্যবধানে জয়ের ম্যাচে জোড়া গোল করেন তিনি।,ম্যাচের পর র‍্যাশফোর্ডকে প্রশংসায় ভাসান টেন হাগ। আশাবাদ ব্যক্ত করেন, সামনের পথচলায় ফর্ম ধরে রাখবেন ২৫ বছর বয়সী এই ফুটবলার।,“আমি আপনাদের অনেকবারই বলেছি, সে যখন নিজেকে বক্সের মধ্যে ওয়ান টু ওয়ান পজিশনে থাকে, তখন সে গোল করবেই। এই মুহূর্তে সে তা করছে। সে যদি মনোযোগ ধরে রাখে এবং যা করছে তা ধরে রাখতে পারলে সে আরও বেশি গোল করবে।”,বড় জয় পেলেও ম্যাচের একটা বড় অংশ জুড়ে গোলের সামনে সংগ্রাম করতে হয় ইউনাইটেডের খেলোয়াড়দের। ৮৯তম মিনিট পর্যন্ত ১-০ গোলে এগিয়ে থাকার পর চার মিনিটে দুই গোল করে জয় নিশ্চিত করেন র‍্যাশফোর্ড।,টেন হাগ অবশ্য ইতিবাচক দিকেই চোখ রাখছেন। তিনি মনে করেন, উন্নতির সঠিক পথেই আছে তার দল।,“প্রথমার্ধের পারফরম্যান্সে আমি খুশি ছিলাম, কিন্তু গোলের সামনে যথেষ্ট কার্যকর না হওয়ায় আমি কম খুশি ছিলাম। আমরা অনেক সুযোগ তৈরি করেছি, আমাদের আরও গোল করা উচিত ছিল। মাঝে মাঝে আমাদের সেই অতিরিক্ত পাসের প্রয়োজন হয়। শেষ পর্যন্ত আমাদের লড়াই করতে হয়েছিল।”,“তবে আমরা নিচের দিক থেকে আক্রমণ শানিয়ে গোল করেছি...তাই আমি মনে করি আমরা এগিয়ে যাচ্ছি।”,ইউনাইটেডের পরবর্তী ম্যাচ প্রিমিয়ার লিগে আগামী শনিবার, নগর প্রতিদ্বন্দ্বী ম্যানচেস্টার সিটির বিপক্ষে।,Copyright © 2022, bdnews24",bn,2023-01-11 10:36:00+06:00
Bdnews24,ছয় দেশ থেকে ২১ লাখ টন জ্বালানি তেল কেনার সিদ্ধান্ত,business,https://bangla.bdnews24.com/business/pgr1xpswx7,"চলতি বছরের জন্য বিশ্বের ছয় দেশ থেকে ২১ লাখ টন ডিজেল এবং পরিশোধিত জ্বালানি তেল আমদানির প্রস্তাব অনুমোদন করেছে সরকার, যাতে খরচ পড়বে প্রায় ১৯ হাজার কোটি টাকা।,বুধবার সরকারি ক্রয় সংক্রান্ত মন্ত্রিসভা কমিটির বৈঠক শেষে মন্ত্রিপরিষদ বিভাগের অতিরিক্ত সচিব সাঈদ মাহবুব খান সাংবাদিকদের এতথ্য জানান।,তিনি বলেন, জ্বালানি ও খনিজ সম্পদ বিভাগের অধীন বাংলাদেশ পেট্রোলিয়াম কর্পোরেশন (বিপিসি) ভারতের নুমালীগড় রিফাইনারি থেকে চলতি জানুয়ারি থেকে আগামী ডিসেম্বর পর্যন্ত সময়ের মধ্যে ৬০ হাজার টন ডিজেল আমদানি করবে। এতে মোট খরচ ধরা হয়েছে ৫৪৫ কোটি ৪ লাখ টাকা।,জ্বালানির দাম আন্তর্জাতিক বাজারে ওঠানামা করলেও বৈঠকে পাস হওয়া তথ্য অনুযায়ী এসব ডিজেলের প্রতি লিটারের দাম ৯০ টাকা ৮৪ পয়সার মধ্যে থাকবে। তবে দাম কীভাবে নির্ধারণ করা হয়েছে সে বিষয়ে বিস্তারিত তথ্য দেননি সাঈদ মাহবুব।,তিনি জানান, বিপিসির আরেক প্রস্তাবে বিশ্বের ছয় দেশের রাষ্ট্রায়ত্ত সাত প্রতিষ্ঠান থেকে ২০২৩ সালের জানুয়ারি-জুন সময়ের জন্য ২০ লাখ ৪০ হাজার টন পরিশোধিত জ্বালানি কেনার প্রস্তাব অনুমোদন দেওয়া হয়েছে। এতে মোট খরচ হবে ১৮ হাজার ২১৫ কোটি ৫২ লাখ টাকা।,ইন্দোনেশিয়ার বিএসপি, সংযুক্ত আরব আমিরাতের ইএনওসি, ভারতের আইওসিএল, চীনের পেট্রো চায়না, মালয়েশিয়ার পিটিএলসিএল, থাইল্যান্ডের পিটিটিটি ও চীনের ইউনিপ্যাক থেকে এই কেনাকাটায় প্রতি লিটার পরিশোধিত জ্বালানি তেলের দাম পড়বে ৮৯ টাকা ২৯ পয়সা।,২০২১-২০২২ অর্থবছরে দেশে প্রায় ৬৭ লাখ টন জ্বালানির প্রয়োজন হয়েছিল; এই চাহিদা প্রতিবছরই ৭ থেকে ৮ শতাংশ হারে বাড়ছে।,ওই বছর দেশের মোট চাহিদার মধ্যে ৬ থেকে ৭ লাখ টন জ্বালানির যোগান আসে এসেছিল দেশীয় উৎস থেকে। সরকারি পরিশোধন কোম্পানি ইস্টার্ন রিফাইনারিতে বছরে ১৫ লাখ টন অপরিশোধিত জ্বালানি পরিশোধন করার সক্ষমতা রয়েছে।,পুরো ২০২৩ সালের জন্য আন্তর্জাতিক বাজার থেকে ৫৪ লাখ ৬০ হাজার টন জ্বালানি তেল আমদানির একটি প্রস্তাব গত অক্টোবরে অর্থনৈতিক বিষয় সংক্রান্ত মন্ত্রিসভা কমিটিতে পাস করিয়ে রেখেছে জ্বালানি ও খনিজ সম্পদ বিভাগ।,Copyright © 2022, bdnews24",bn,2023-01-11 10:14:00+06:00
Bdnews24,ইয়াবা পাচারের দায়ে মিয়ানমারের ৬ নাগরিকের ১০ বছর করে কারাদণ্ড,samagrabangladesh,https://bangla.bdnews24.com/samagrabangladesh/93eo4r0j6t,"ইয়াবা পাচারের দায়ে মিয়ানমারের ছয় নাগরিককে ১০ বছর করে কারাদণ্ড দিয়েছে কক্সবাজার জেলা দায়রা ও জজ আদালত।,বুধবার দুপুরে কক্সবাজার জেলা দায়রা ও জজ আদালতের বিচারক মোহাম্মদ ইসমাইল এ আদেশ দেন বলে জানান আদালতের রাষ্ট্রপক্ষের আইনজীবী (পিপি) ফরিদুল আলম।,সাজাপ্রাপ্তরা হলেন- মিয়ানমারের রাখাইন রাজ্যের আকিয়াব শহরের বরিমা বরুয়ানের ছেলে চওনা বরুয়া, তারাইংনা শহরের খ্যাইন চউলের ছেলে লাম সিং, আকিয়াবের রাসি অংয়ের ছেলে মংসা, তাজ অংয়ের ছেলে চওনা, উলাটি অংয়ের ছেলে মংচেতে, মৎ সাওয়ের ছেলে উয়া নাউ।,আইনজীবী ফরিদুল আলম বলেন, ২০১৮ সালের ১ মার্চ টেকনাফের সেন্ট মার্টিন দ্বীপের নিকটবর্তী বঙ্গোপসাগর থেকে তিন লাখ ইয়াবাসহ মিয়ানমারের ছয় নাগরিককে আটক করে কোস্ট গার্ড। পরে কোস্ট গার্ড সদস্য খলিলুর রহমান বাদী হয়ে টেকনাফ থানায় মামলা করেন।,মামলায় ১৫ জনের মধ্যে ১৪ জন সাক্ষ্য দেন। আসামিদের উপস্থিতিতে বিচারক তার রায়ে ছয় জনকে ১০ বছরের সশ্রম কারাদণ্ড ছাড়াও ১০ হাজার টাকা জরিমানা অনাদায়ে আরও এক বছরের কারাদণ্ডের আদেশও দেন।,Copyright © 2022, bdnews24",bn,2023-01-11 10:01:00+06:00
Bdnews24,‘ওয়ান ইলেভেন’ সিনেমায় আফজাল হোসেন,glitz,https://bangla.bdnews24.com/glitz/k3vuf3f4jn,"নতুন একটি সিনেমায় চুক্তিবদ্ধ হয়েছেন অভিনেতা আফজাল হোসেন; সেই সিনেমার নাম 'ওয়ান ইলেভেন'। ,সিনেমাটিতে অভিনয়ের বিষয়টি নিশ্চিত করলেও এখনই চরিত্র বা গল্পের বিস্তারিত জানাতে রাজি নন এই অভিনেতা। ,গ্লিটজকে তিনি বলেন, “বেশ কিছুদিন আগেই চুক্তিবদ্ধ হয়েছি। তবে সিনেমার গল্প বা আমার চরিত্র নিয়ে এখনই আমার দিক থেকে কোনো মন্তব্য করা ঠিক হবে না। প্রযোজনা প্রতিষ্ঠান বা নির্মাতার দিক থেকে হয়ত ধীরে ধীরে সবাইকে জানানো হবে।"" ,'ওয়ান ইলেভেন' শুনলেই দেশের রাজনীতির এক গুরুত্বপূর্ণ সময়ের কথা মনে আসে, এই সিনেমা কি সেই গল্প নিয়ে? এমন প্রশ্নের সরাসরি কোনো উত্তর দেয়নি প্রযোজনা প্রতিষ্ঠান মিডিয়া পোস্টও। ,এক সংবাদ বিজ্ঞপ্তিতে তারা জানিয়েছে, ""ধুরন্ধর রহস্য রোমাঞ্চকর ইতিহাসকে আতশ কাচের নিচে ফেলতেই স্পষ্ট দেখা মেলে নায়ক, খলনায়ক, পুলিশ, গোয়েন্দা, লেখক, গণমাধ্যম আর কিছু অসমাপ্ত প্রশ্নের ভুলভ্রান্তিতে ভরা উত্তর। এ চলচ্চিত্র সে গল্পও বলে।"" ,হুমায়ুন কবির বিশ্বাসের গল্প, মোজাফফর হোসেনের সংলাপ। আর চিত্রনাট্য সংশোধন ও পরিমার্জন করেছেন চলচ্চিত্রকার নূরুল আলম আতিক ও মাতিয়া বানু শুকু। চলচ্চিত্রটি পরিচালনা করবেন কামরুল ইসলাম রিফাত।,Copyright © 2022, bdnews24",bn,2023-01-11 10:31:00+06:00
Bdnews24,নাফ নদীতে ভেসে এল বস্তাবন্দি ২ যুবকের মৃতদেহ,samagrabangladesh,https://bangla.bdnews24.com/samagrabangladesh/41whcv2cxl,"কক্সবাজারের টেকনাফ উপজেলার সীমান্তবর্তী নাফ নদী থেকে বস্তাবন্দি অজ্ঞাত দুই যুবকের মৃতদেহ উদ্ধার করেছে পুলিশ। ,বুধবার বিকাল সোয়া ৩টায় উপজেলার হ্নীলা ইউনিয়নের নাফ নদীর জাদিমুরা পয়েন্ট থেকে দুটি মৃতদেহ উদ্ধার করা হয় বলে জানান টেকনাফ থানার ওসি মো. আব্দুল হালিম।,নিহতদের বয়স ৩০ থেকে ৪০ হবে।,ওসি আব্দুল হালিম বলেন, বস্তাবন্দি মৃতদেহ দুটি ভাসতে দেখে স্থানীয়রা পুলিশকে খবর দেয়। পরে পুলিশ গিয়ে স্থানীয়দের সহায়তায় লাশ দুটি উদ্ধার করেছে।,“মৃতদেহ দুটি ফুলে-ফেঁপে গেছে। শরীরের বিভিন্ন অংশের চামড়া খসে গেছে। ধারণা করা হচ্ছে, ২-৩ দিন আগে হত্যা করে মৃতদেহ বস্তাবন্দি অবস্থায় নদীতে ফেলে দেওয়া হয়েছে।”,ওসি বলেন, নিহতদের পরিচয় শনাক্তের পাশাপাশি কারা, কী কারণে তাদের খুন করেছে সেই রহস্য উদঘাটন পুলিশ খোঁজ-খবর নিচ্ছে।,মৃতদেহ দুটি ময়নাতদন্তের জন্য কক্সবাজার জেলা সদর হাসপাতাল মর্গে পাঠিয়েছে পুলিশ।,Copyright © 2022, bdnews24",bn,2023-01-11 10:31:00+06:00
Bdnews24,সেরা দশে ফিরলেন খাওয়াজা-হেইজেলউড,cricket,https://bangla.bdnews24.com/cricket/m1lpcfxbya,"দক্ষিণ আফ্রিকার বিপক্ষে মেলবোর্ন টেস্টে স্রেফ ১ রান করে র‍্যাঙ্কিংয়ে দশম থেকে দ্বাদশ স্থানে নেমে গিয়েছিলেন খাওয়াজা। সিডনিতে পরের টেস্টে তিনি খেলেন অপরাজিত ১৯৫ রানের ইনিংস। বৃষ্টিবিঘ্নিত ম্যাচে অস্ট্রেলিয়ান অধিনায়ক প্যাট কামিন্স ইনিংস ঘোষণা না করলে প্রথম দ্বিশতকও হতে পারত তার।,ওই টেস্টের পারফরম্যান্সে খাওয়াজা র‍্যাঙ্কিংয়ে এগিয়েছেন চার ধাপ। বুধবার আইসিসির প্রকাশিত র‍্যাঙ্কিংয়ের সাপ্তাহিক হালনাগাদে অষ্টম স্থানে আছেন এই বাঁহাতি ওপেনার।,গত সপ্তাহে খাওয়াজার অবনতির ফলে বাংলাদেশের ইতিহাস সেরা একাদশ স্থানে উঠেছিলেন লিটন দাস। আবার তিনি নেমে গেছেন এক ধাপ নিচে।,বোলারদের র‍্যাঙ্কিংয়ে শীর্ষ দশে ফিরেছেন হেইজেলউড। ছয় ধাপ এগিয়ে দশম স্থানে আছেন এই পেসার। চোট কাটিয়ে সিডনি টেস্ট দিয়ে ফিরে দুই ইনিংস মিলে তিনি নিয়েছেন ৫ উইকেট।,টেস্ট ব্যাটসম্যানদের র‍্যাঙ্কিংয়ে আগের মতো শীর্ষে আছেন অস্ট্রেলিয়ার মার্নাস লাবুশেন। বোলারদের তালিকায় কামিন্স ও অলরাউন্ডারদের র‍্যাঙ্কিংয়ে ভারতের রবীন্দ্র জাদেজা শীর্ষস্থান ধরে রেখেছেন।,ওয়ানডে ব্যাটসম্যানদের র‍্যাঙ্কিংয়ে উন্নতি হয়েছে ভারতের বিরাট কোহলি ও রোহিত শর্মার। শ্রীলঙ্কার বিপক্ষে মঙ্গলবার প্রথম ওয়ানডেতে সেঞ্চুরি করে কোহলি দুই ধাপ এগিয়ে ষষ্ঠ স্থানে আছেন। ৮৩ রানের আগ্রাসী ইনিংস খেলে রোহিত এগিয়েছেন এক ধাপ, আছেন অষ্টম স্থানে।,ওই ম্যাচের আরেক সেঞ্চুরিয়ান শ্রীলঙ্কার অধিনায়ক দাসুন শানাকা ২০ ধাপ এগিয়ে ৬১ নম্বরে আছেন।,এই সংস্করণে ব্যাটসম্যানদের র‍্যাঙ্কিংয়ে পাকিস্তান অধিনায়ক বাবর আজম, বোলারদের তালিকায় নিউ জিল্যান্ডের ট্রেন্ট বোল্ট ও অলরাউন্ডারদের তালিকায় বাংলাদেশের সাকিব আল হাসান যথারীতি শীর্ষে আছেন।,টি-টোয়েন্টি বোলারদের র‍্যাঙ্কিংয়ে এক ধাপ পিছিয়ে দুইয়ে নেমে গেছেন শ্রীলঙ্কার লেগ স্পিনিং অলরাউন্ডার ভানিন্দু হাসারাঙ্গা। এতে শীর্ষে উঠেছেন আফগানিস্তানের লেগ স্পিনার রশিদ খান।,এই সংস্করণে ব্যাটসম্যানদের তালিকায় শীর্ষে নিজের অবস্থান আরও মজবুত করেছেন ভারতের সূর্যকুমার যাদব। শ্রীলঙ্কার বিপক্ষে সিরিজের শেষ দুই টি-টোয়েন্টিতে ফিফটি ও সেঞ্চুরির সুবাদে তার রেটিং পয়েন্ট ৮৮৩ থেকে বেড়ে হয়েছে ৯০৮, যা দ্বিতীয় সর্বোচ্চ।,২০২০ সালের নভেম্বরে সর্বোচ্চ ৯১৫ রেটিং পয়েন্ট অর্জন করেছিলেন ইংল্যান্ডের দাভিদ মালান।  ,অলরাউন্ডারদের তালিকায় শীর্ষস্থান ধরে রেখেছেন সাকিব।,Copyright © 2022, bdnews24",bn,2023-01-11 10:27:00+06:00
Bdnews24,"দুপক্ষই কথা দিয়েছেন, ইজতেমা সুষ্ঠুভাবে করবেন: আইজিপি",samagrabangladesh,https://bangla.bdnews24.com/samagrabangladesh/zsft6155d9,"বিবাদমান দুই পক্ষই গাজীপুরের টঙ্গীর তুরাগ তীরের বিশ্ব ইজতেমা সফলভাবে করবেন বলে আশা প্রকাশ করেছেন পুলিশের মহাপরিদর্শক চৌধুরী আব্দুল্লাহ আল মামুন।,শেষ মুহূর্তের প্রস্তুতি দেখতে এসে বুধবার আইজিপি সাংবাদিকদের প্রশ্নের জবাবে বলেন, “ইজতেমার উভয় পক্ষের সঙ্গে আমরা বসেছি ও কথা বলেছি। তাদের মধ্যে যে মতবিরোধ আছে সেটা নিরসনের জন্য আমরা আহ্বান জানিয়েছি।“ ,“আমরা বিশ্বাস করি, তারা সবাই মিলে আমাদেরকে কথা দিয়েছেন, এই অনুষ্ঠান সুষ্ঠুভাবে করতে যথাযথভাবে এক পক্ষ অপর পক্ষকে সহযোগিতা করবেন। আমি দৃঢ়ভাবে বিশ্বাস করি, আইনশৃঙ্খলা পরিস্থিতি সমুন্নত রাখতে উভয় পক্ষ আমাদেরকে সহযোগিতা করবেন।”,“এ বিষয়ে আমরা আস্থা রাখতে চাই তাদের উপরে এবং তারা আমাদেরকে কথা দিয়েছেন”, যোগ করেন পুলিশপ্রধান।,আগে এক মঞ্চ থেকেই একবারই বিশ্ব ইজতেমার আয়োজন হতো। কিন্তু মাওলানা জোবায়ের এবং মাওলানা সা’দ পক্ষের অনুসারীরা এ নিয়ে নিজেদের মধ্যে বিভেদে জড়িয়ে পড়েন। একপর্যায়ে দুই পক্ষ বিশ্ব ইজতেমা দুইবারে করার সিদ্ধান্ত নেয়।,করোনাভাইরাসের প্রকোপের আগে দুই বছর দুই ভাগে বিশ্ব ইজতেমা করেছে দুই পক্ষ। মাঝখানে মহামারীর কারণে দুই বছর ইজতেমার কার্যক্রম বন্ধ ছিল। এবার থেকে এই সম্মিলন আবার শুরু হচ্ছে।,এবার মাওলানা জোবায়েরের অনুসারীরা প্রথম পর্বে ১৩-১৫ জানুয়ারি এবং মাওলানা সা’দ পক্ষের অনুসারীরা ২০-২২ জানুয়ারি ইজতেমা পরিচালনা করবেন। প্রতি পর্বেই শেষ দিনে আখেরি মোনাজাত অনুষ্ঠিত হবে।,বিশাল ইজতেমার আইনশৃঙ্খলা নিয়ন্ত্রণে পুলিশ বাহিনীর সদস্যরা নিয়োজিত থাকেন। নিরাপত্তার অন্যান্য বিষয়ের সঙ্গে এবার সাইবার নিরাপত্তার বিষয়টিও আইনশৃঙ্খলা বাহিনী যুক্ত করেছে।,প্রস্তুতি দেখতে এসে টঙ্গীর ময়দানে আইজিপি ইজতেমা ছাড়াও দেশের সার্বিক আইনশৃঙ্খলা পরিস্থিতি নিয়ে সাংবাদিকদের প্রশ্নের জবাব দেন।,এ সময় পুলিশপ্রধান তার বাহিনীর সক্ষমতার কথা তুলে ধরে বলেন, “এ সরকারের সময়ে প্রধানমন্ত্রী পুলিশ বাহিনীকে বিশেষায়িত প্রতিষ্ঠান হিসেবে প্রতিষ্ঠা করেছেন। এর মাধ্যমে আমরা জঙ্গিবাদ, সন্ত্রাসবাদসহ যেকোনো আইনশৃঙ্খলাজনিত চ্যালেঞ্জ সফলভাবে মোকাবিলা করতে সক্ষম হয়েছি। এর মাধ্যমে বাংলাদেশের সাধারণ মানুষের আস্থা ও ভালোবাসা আমরা অর্জন করতে সক্ষম হয়েছি। আস্থার জায়গা আমরা যেভাবে অর্জন করেছি সেই আস্থাকে ধরে রাখার জন্য প্রস্তুত আছি এবং সেই প্রস্তুতি আমাদের রয়েছে।”,“নির্বাচনসহ যেকোনো সময় আইনশৃঙ্খলা পরিস্থিতি মোকাবিলা পুলিশ সবসময় করে আসছে। এটা করতে করতে আমাদের যে অভিজ্ঞতা এসেছে তার নিরিখেই নিরাপত্তা পরিকল্পনা গ্রহণ করে থাকি। এর আগে আমরা ইউনিয়ন পরিষদ নির্বাচনসহ সবগুলো নির্বাচন সফলভাবে দায়িত্ব পালন করে সুন্দরভাবে শেষ করেছি। দৃঢ়ভাবে বিশ্বাস করি, আগামীদিনেও আমরা যেকোনো চ্যালেঞ্জ মোকাবিলায় সক্ষম হব।”,এ সময় আরও উপস্থিত ছিলেন- স্পেশাল ব্রাঞ্চের অতিরিক্ত মহাপরিদর্শক মনিরুল ইসলাম, টুরিস্ট পুলিশের অতিরিক্ত মহাপরিদর্শক হাবিবুর রহমান, পুলিশ সদর দপ্তরের অতিরিক্ত মহাপরিদর্শক আতিকুল ইসলাম, গাজীপুর মেট্রোপলিটন পুলিশ কমিশনার মোল্লা নজরুল ইসলাম, অতিরিক্ত উপ-কমিশনার আলমগীর হোসেন।,Copyright © 2022, bdnews24",bn,2023-01-11 11:05:00+06:00
Bdnews24,"ভুয়া, গরুর হাট, ঘোড়ার ডিম পাড়বে: বিএনপির আন্দোলন নিয়ে কাদের",politics,https://bangla.bdnews24.com/politics/vzpxgzbt3f,"বিএনপির নেতৃত্বে ‘যুগপৎ আন্দোলন’সহ সকল কর্মসূচি ‘ব্যর্থ হয়েছে’ দাবি করে আওয়ামী লীগ নেতারা বলেছেন, বিরোধী কোনো শক্তি মাথাচাড়া উঠলে তা ‘কঠোরভাবে দমন’ করা হবে।,বুধবার বিএনপির গণঅবস্থান কর্মসূচি চলাকালে বঙ্গবন্ধু এভিনিউসহ ঢাকার বিভিন্ন পয়েন্টে সমাবেশ করে এমন হুঁশিয়ারি উচ্চারণ করেন ক্ষমতাসীন দলের নেতারা।,আওয়ামী লীগের কেন্দ্রীয় কার্যালয়ের সামনে মহানগর দক্ষিণ আওয়ামী লীগের সমাবেশে দলের কেন্দ্রীয় সাধারণ সম্পাদক ওবায়দুল কাদের বলেন, বিএনপির আন্দোলন ‘ভুয়া’।,“আজকে খবর জানেন? পল্টনে মোটামুটি একটা সমাবেশ হয়েছে। ১২ দলীয় জোট দেখলাম বিজয় নগরে সমাবেশ করছে, সব মিলিয়ে ২৪ দল। ৭ দলীয় জোট প্রেসক্লাবের সামনে চেয়ার পেতে বসে আছে, মঞ্চে ২০ জন, সামনে সাংবাদিকসহ আরও ১৫ জন। ১টা পর্যন্ত ৩ দল উপস্থিত ছিল, চার দল নাই। ৭ দলীয় ঐক্যজোট, তার পর সমমনা ১২ দল, বিএনপির সমমনারা দেখলাম ওই এলাকা (পল্টন) জুড়েই আছে।,“তারা বসে আছে ফুটপাতের উপর, মঞ্চও সেখানে, শ্রোতাও সেখানে, সবাই ফুটপাতকেন্দ্রিক। তার পরে এলডিপি দেখলাম, সেই দৃশ্যপট, কয়েকজন হাতে গোণা বসে আছে। ৫৪ দল আজকে একজন শেখ হাসিনার বিরেুদ্ধে। কী হবে? ঘোড়ার ডিম পাড়বে। ৫৪টা ঘোড়ার ডিম পাড়বে, ৫৪টি ঘোড়ার ডিম পাড়বে ৫৪টি বিরোধী রাজনৈতিক দল। ভুয়া... ভুয়া... ভুয়া... এটা গরুর হাট।”,বিএনপিকে বাংলার মাটিতে আর ক্ষমতায় আসতে দেওয়া যাবে না মন্তব্য করে আওয়ামী লীগের সাধারণ সম্পাদক বলেন, “রাষ্ট্রকে মেরামত করবে? রাষ্ট্রকে আবার ক্ষমতা পেলে তারা ধ্বংস করবে। এই দেশের গণতন্ত্র বাঁচবে না, তারা ক্ষমতায় এলে মুক্তিযুদ্ধের চেতনা বাঁচবে না। তারা ক্ষমতায় এলে স্বাধীনতার আদর্শ বাঁচবে না। তারা ক্ষমতায় এলে গণতন্ত্রের বস্ত্রহানী ঘটবে। এই অপশক্তি জঙ্গিবাদের পৃষ্ঠপোষক, সাম্প্রদায়িকতার পৃষ্ঠপোষক।,“বিএনপি নামক এই অপশক্তিকে বাংলার মাটিতে... এদের হাতে ক্ষমতা আমরা তুলে দিতে পারি না। বাংলাদেশের জনগণ শেখ হাসিনার নেতৃত্বে ঐক্যবদ্ধ। কী দেখাবেন আপনারা? মুখে মিথ্যাচার আর বিষোদ্গার। আপনাদের নেই মেট্রোরেল, নেই পদ্মাসেতু, নেই বঙ্গবন্ধু টানেল, নেই উড়াল সেতু, নেই আন্ডার পাস, নেই এক দিনে শত সেতু। কে এসব করেছে? শেখ হাসিনা।”,আওয়ামী লীগের এ কর্মসূচির খবর সংবাদমাধ্যমে প্রকাশের ক্ষেত্রে সাংবাদিকদের ভূমিকারও সমালোচনা করেন সরকারের সেতুমন্ত্রী ওবায়দুল কাদের। ,তিনি বলেন, “আমাদের ঢাকা মহানগর দক্ষিণ এবং উত্তর বঙ্গবন্ধুর স্বদেশ প্রত্যাবর্তন দিবস উপলক্ষে আলোচনা সভা করছে। আমি কোনো কোনো অনলাইনে দেখলাম যে পাল্টাপাল্টি কর্মসূচি দিয়েছে আওয়ামী লীগ। পাল্টাপাল্টি কেন?  ১০ জানুয়ারি তো বিএনপির হৃদয়েও নেই চেতনাতেও নেই। ১০ জানুয়ারি তারা করেনি।,“গতকাল আমাদের কেন্দ্র করেছে, আজকে মহানগর এবং অন্যান্য সংগঠন করছে। এটা আমাদের কর্মসূচি, এখানে পাল্টাপাল্টির কোনো বিষয় নেই। কার সাথে পাল্টাপাল্টি করব। কিসের পাল্টাপাল্টি করব? ১০ ডিসেম্বর তো এই নগরীতে বিজয় মিছিল হবে। ১০ জানুয়ারি তো এমনও কথা ছিল তারেক রহমান এসে নেতৃত্ব দেবেন। ১০ ডিসেম্বর এমনও কথা ছিল বেগম জিয়া জেল থেকে এসে বিজয় মিছিলের নেতৃত্ব দেবেন, সরকারের পতন অনিবার্য। কী হল? ১০ ডিসেম্বর ভুয়া, ৩০ ডিসেম্বর ভুয়া।”,আওয়ামী লীগ কার্যালয়ের সমাবেশে দলের সভাপতিমণ্ডলীর সদস্য মোফাজ্জল হোসেন চৌধুরী মায়া বলেন, “যারা স্বাধীনতাকে নিয়ে, শেখ হাসিনার উন্নয়নকে নিয়ে ষড়যন্ত্র করবে, তাদেরকে রাজপথে দাঁত ভাঙা জবাব দেওয়া হবে। আগামী জাতীয় সংসদ নির্বাচনে জনগণের ভোটের মাধ্যমে পঞ্চমবারের মত শেখ হাসিনাকে আবারও প্রধানমন্ত্রী হিসেবে নির্বাচিত করব।”,সভাপতিমণ্ডলীর সদস্য কামরুল ইসলাম বলেন, “সাম্প্রদায়িক দাঙ্গা সৃষ্টি করতে চেষ্টা করছে বিএনপি। তারা অনির্বাচিত সরকার চায়। তাদের প্রতিহত করা হবে।”,সভাপতিমণ্ডলীর আরেক সদস্য আব্দুর রহমান বলেন, “বাংলাদেশে কোনো অপশক্তির জায়গা হবে না। বিএনপির সঙ্গে দেশের জনগণ নেই, তাদেরকে প্রত্যাখান করেছে। বিএনপি হল সাম্প্রদায়িক অপশক্তি।”,বিএনপি নতুন করে আবার দেশে বিশৃঙ্খলা করার ষড়যন্ত্র করছে মন্তব্য করে আওয়ামী লীগের যুগ্ম সাধারণ সম্পাদক মাহবুব-উল আলম হানিফ বলেন, “কোনো বিরোধী শক্তি বাংলাদেশে আর মাথাচাড়া দিয়ে ওঠতে পারবে না। কেউ মাথা চাড়া দিয়ে উঠলে আমরা তাদেরকে কঠোরভাবে দমন করব।,“বিএনপির লজ্জা থাকা উচিত, তারা কী করে আবার গণতন্ত্রের কথা বলে। এই স্বাধীন দেশে বিএনপি হল সাম্প্রদায়িক দল। বঙ্গবন্ধু কন্যা শেখ হাসিনার নেতৃত্বে এখন বাংলাদেশ ঘুরে দাঁড়িয়েছে। এখন আবার বিএনপি ষড়যন্ত্র শুরু করছে।”,যুগ্ম সাধারণ সম্পাদক দীপু মনি বলেন, “আজকে বাংলাদেশের যে অগ্রযাত্রা, সেই অগ্রযাত্রায় সারা বিশ্বে যখন প্রশংসায় পঞ্চমুখ, তখনই এ দেশে যারা স্বাধীনতার বিরোধিতা করেছেন, যারা যুদ্ধাপরাধীদের দোসর, যারা ২০১৩-১৪-১৫ সালে অগ্নি সন্ত্রাস করেছে, মানুষ হত্যা করেছে, সেই অপশক্তি আবারও মাঠে নেমেছে।,“আসুন আমরা সবাই জাতির পিতার সোনার বাংলার স্বপ্নকে বুকে নিয়ে বঙ্গবন্ধু কন্যা শেখ হাসিনার নেতৃত্বে এই অগ্রযাত্রাকে অব্যাহত রাখতে অপশক্তিকে প্রতিহত করি। আজকে আমাদের এই প্রত্যায় হোক।”,ঢাকা মহানগর উত্তর যুবলীগের আয়োজনে রাজধানীর ফার্মগেটে বক্তব্য দেন আওয়ামী লীগের সভাপতি মণ্ডলীর সদস্য জাহাঙ্গীর কবির নানক।,তিনি বলেন, “মির্জা ফখরুল সাহেব কারাগার থেকে বের হয়েছেন। তিনি কারাগার থেকে বের হয়ে বলেছেন, সরকারকে পতন না করে ঘরে ফিরবেন না। সরকারের পতন হবে না। কারণ এই সরকার জনগণের সরকার। এই সরকার শান্তির পক্ষের সরকার, এই সরকার উন্নয়নের সরকার। এই সরকারকে পতন ঘটনো যাবে না।,“আপনি (মির্জা ফখরুল) বলুন, যদি এই সরকারের পতন না ঘটাতে পারেন, তাহলে ওই নয়া পল্টনে কান ধরে উঠবস করে রাজনীতি থেকে বিদায় নেবেন। সেই ওয়াদা বাংলার জনগণের কাছে করতে হবে।”,যুগ্ম সাধারণ সম্পাদক আ ফ ম বাহাউদ্দীন নাছিম বলেন, “যারা জাতির পিতাকে হত্যা করতে পারে, যারা জাতির পিতাকে সপরিবারে হত্যা করতে পারে, যারা জেলখানায় জাতীয় চার নেতাকে হত্যা করতে পারে। তারা আর যাই হোক, এ দেশের মঙ্গল কামনা করতে পারে না। ওরা খুনি। তাদেরকে ঐক্যবদ্ধভাবে প্রতিহত করতে হবে।”,Copyright © 2022, bdnews24",bn,2023-01-11 10:55:00+06:00
Bdnews24,ইভিএমে ধীরগতির সমস্যা ‘কাটাতে চান’ সিইসি,bangladesh,https://bangla.bdnews24.com/bangladesh/4me46fzd30,"রংপুর সিটি করপোরেশন নির্বাচনে ইভিএমে ভোটারদের আঙ্গুলের ছাপ না মেলাসহ ধীরগতির যে অভিযোগ এসেছে তা পর্যালোচনা করে আগামীতে ‘সংকট’ কাটিয়ে ওঠার কথা বলেছেন প্রধান নির্বাচন কমিশনার কাজী হাবিবুল আউয়াল।,বুধবার রাজধানীতে নির্বাচন ভবনে রংপুর সিটি নির্বাচন পরবর্তী মতবিনিময় সভায় তিনি বলেন, “সম্প্রতি রংপুরে সিটি করপোরেশনে যে নির্বাচনটি হয়েছে… নির্বাচন সুন্দর হয়েছে, সুষ্ঠু হয়েছে, অংশগ্রহণমূলক হয়েছে। কিন্তু কিছু সংকটের কথা বলা হয়েছে।,“এগুলো পর্যালোচনা করে চেষ্টা করব সংকটগুলো ওভারকাম করার। একই সাথে আপনাদেরকে বলছি, অন্যান্য নির্বাচনগুলোতে কিন্তু আমরা এ সমস্যাগুলো পাইনি। আপনারা কিছু কিছু বলেছেন, সেগুলোর যৌক্তিক বলে মনে হয়েছে।”,ইভিএমে ভোট নেওয়ার সময় আঙুলের ছাপ মিলিয়ে ভোটারের পরিচয় নিশ্চিত করা হয়। কিন্তু বয়স্ক অনেকের ক্ষেত্রে ছাপ কয়েকবারেও মিলতে চায় না। এ ধরনের সমস্যা হলে সময় নষ্ট হয়। সার্বিকভাবে ভোটগ্রহণের গতি যায় কমে। ,সিইসি বলেন, “যেটাই হোক, ফিডব্যাক নেওয়ার দরকার ছিল, আমরা সেটি নিয়েছি। ফিডব্যাক নিয়ে আমরা নিজেদের মধ্যে আলোচনা করব। আলাপ-আলোচনা করে এগুলোকে যতটা ওভারকাম করা সম্ভব আমরা সেটি চেষ্টা করব।”,গত ২৭ ডিসেম্বর রংপুর সিটি করপোরেশনের তৃতীয় নির্বাচনে সব কেন্দ্রে ইভিএমে ভোটগ্রহণ হয়। সেখানেও ইভিএমে আঙুলের ছাপ না মেলার সমস্যা, ভোট নিতে ধীর গতি এবং ভোট শেষ করতে বিলম্বের অভিযোগ নিয়ে আলোচনা হয়।,‘ইভিএমে জটিলতার কারণে’ ভোট দিতে গিয়ে আধা ঘণ্টা অপেক্ষা করতে হয় জাতীয় পার্টির মেয়র প্রার্থী মুস্তাফিজার রহমান মোস্তফাকে, যিনি পরে মেয়র নির্বাচিত হন।,ভোট কেন্দ্রের বাইরে গিয়ে সাংবাদিকদের কাছে ইভিএম নিয়ে হতাশা ও অসন্তোষ প্রকাশ করে মোস্তফা বলেন, “আমি সকাল ৯টায় কেন্দ্রে এসে দেখি ইভিএম হ্যাং করেছে। আমি ১৫ মিনিটের মতো অপেক্ষা করেও ভোট দিতে পারিনি।”,ভোটের দিনের অভিজ্ঞতা তুলে ধরে সিইসি হাবিবুল আউয়াল বলেন, কিছু অভিযোগ পাওয়া গেছে গণমাধ্যমের সুবাদে। যেমন ভোট স্লো হচ্ছে, একটা বড় ধরনের অভিযোগ ছিল, কোনো কোনো ক্ষেত্রে ফিঙ্গার প্রিন্ট মিলছিল না।,তবে এর আগে অন্য নির্বাচনে ইভিএমে ভোটে ধীরগতির অভিযোগ না পাওয়ার কথা জানিয়ে তিনি বলেন, “... আমাদের এখানে টেকনিক্যাল এক্সপার্ট যারা ছিলেন, মিডিয়া কর্মী যারা ছিলেন, তারা ফ্যাক্টটা তুলে ধরেছেন, যে বিলম্ব হয়েছে। ফিঙ্গারপ্রিন্ট মেলেনি, এ ঘটনাটি খুব বেশি ঘটেনি। কিন্তু বিলম্ব হয়েছে।,“বিলম্ব অনেক কারণেই হতে পারে। আমরা গভীরভাবে চিন্তা করব। পরীক্ষা-নিরীক্ষা করে নিরুপণ করার চেষ্টা করব”।,এই অভিযোগ নির্বাচন কমিশনকে ‘খুব উদ্বিগ্ন করে জানিয়ে সিইসি বলেন, ইসি চায় স্বচ্ছ নির্বাচন, অংশগ্রহণমূলক নির্বাচন, প্রতিদ্বন্দ্বিতামূলক নির্বাচন। এ জন্যে সংশ্লিষ্টদের ‘ফিডব্যাক’ নেওয়া হয়েছে।,মতবিনিময় সভায় রিটার্নিং কর্মকর্তা, পর্যবেক্ষকসহ সংশ্লিষ্ট কর্মকর্তারা উপস্থিত ছিলেন।,Copyright © 2022, bdnews24",bn,2023-01-11 11:05:00+06:00
Bdnews24,তালেবান নিয়ে করা মন্তব্য ‘বিপজ্জনক মোড়’ নেওয়ায় নিন্দা প্রিন্স হ্যারির,world,https://bangla.bdnews24.com/world/6f2mvzcj2j,"আফগানিস্তানে সেনা কর্মকর্তা হিসেবে দায়িত্বপালনরত অবস্থায় ২৫ তালেবান যোদ্ধাকে মারার ঘটনা স্মৃতিকথায় গর্বভরে তুলে ধরেছেন বলে যে কথা ছড়িয়েছে তাকে ‘বিপজ্জনক মিথ্যা’ বলে দাবি করেছেন ব্রিটিশ রাজা তৃতীয় চার্লসের কনিষ্ঠপুত্র প্রিন্স হ্যারি।,আত্মজীবনীমূলক বই ‘স্পেয়ার’-এ তিনি যেভাবে ওই হত্যাকাণ্ডের কথা তুলে ধরেছেন, তা নিয়ে অনেকেই সমালোচনা করছেন।,প্রিন্স হ্যারি যেভাবে মৃতদেরকে ‘দাবার ঘুঁটির’ সঙ্গে তুলনা করেছেন, অনেক সামরিক কর্মকর্তাও সেটাকে অন্যায় বলে অভিহিত করেছেন বলে জানিয়েছে বিবিসি।,তবে হ্যারি যুক্তরাষ্ট্রের টেলিভিশন চ্যানেলকে দেওয়া সাক্ষাৎকারে তার বক্তব্যকে গণমাধ্যম ভুলভাবে উপস্থাপন করেছে বলে দাবি করেছেন; এই ‘বিপজ্জনক মোড়’ তার পরিবারকে ঝুঁকিতে ফেলেছে বলেও মনে করেন তিনি।,হ্যারি নিজের মন্তব্যের পক্ষে সাফাইও গেয়েছেন। সামরিক বাহিনীর অভিজ্ঞ সদস্যদের আত্মহত্যার পরিমাণ হ্রাসের চেষ্টা করেছিলেন বলেও দাবি করেছেন। ,মঙ্গলবার প্রকাশিত ‘স্পেয়ার’ যুক্তরাজ্যের ইতিহাসে সবচেয়ে দ্রুতগতিতে বিক্রি হওয়া নন-ফিকশন গ্রন্থ হতে যাচ্ছে বলে জানিয়েছে বিবিসি।,আনুষ্ঠানিকভাবে প্রকাশিত হওয়ার আগেই বইটির অনেক অংশ ও উদ্ধৃতি ফাঁস হলেও ব্রিটিশ রাজবংশে কালির ছোপ ফেলা বইটির প্রায় ৪ লাখ কপি ইতোমধ্যে বিক্রি হয়ে গেছে। ,বই প্রকাশের পর ‘দ্য লেট শো’তে দেওয়া বিস্তৃত সাক্ষাৎকারে হ্যারি ভাই প্রিন্স উইলিয়ামের সঙ্গে তার বিরোধপূর্ণ সম্পর্কের কথা বলা এবং ‘গোঁড়া’ ব্রিটিশ গণমাধ্যমকে একহাত নেওয়ার পাশাপাশি বাকিংহাম প্যালেস তার বইটির ক্ষতিসাধনের চেষ্টা করেছিল বলেও ইঙ্গিত দেন।,“শেষ কয়েকটি দিন ছিল কষ্টদায়ক ও চ্যালেঞ্জিং, কারণ বইয়ের অংশবিশেষ ফাঁস রোধে কিছুই করা যাচ্ছিল না,” বলেন হ্যারি।,গণমাধ্যমকে দোষারোপ করে ব্রিটিশ এ প্রিন্স আরও বলেন, তারা ইচ্ছাকৃতভাবেই অংশবিশেষ তুলে ধরে কথাকে ভুলভাবে হাজির করেছে।,“আফগানিস্তানে কত মানুষ মেরেছি, তা নিয়ে আমি গর্ব করেছি বলে তারা যা বলেছে, সন্দেহাতীতভাবেই তা সবচেয়ে বিপজ্জনক মিথ্যা।,“কেউ এ ধরনের কিছু নিয়ে গর্ব করছে, এমনটা শুনলে আমিও রেগে যেতাম। কিন্তু এটা মিথ্যা কথা। এটা সত্যিই সমস্যাজনক ও বিব্রতকর যে, তারা এমনটা করেও পার পেয়ে যাবে। আমার কথাগুলো বিপজ্জনক নয়, কিন্তু তা যেভাবে তুলে ধরা হয়েছে তা আমার পরিবারের জন্য বিপজ্জনক হয়ে দাঁড়িয়েছে। এ কাজই তারা বেছে নিয়েছে,” বলেছেন তিনি।,হ্যারির ভাষ্য, তিনি আফগানিস্তানে তার অভিজ্ঞতার ব্যাপারে সৎ থাকতে এবং অভিজ্ঞ সেনাদেরকে ‘কোনো লজ্জা ছাড়াই’ তাদের অভিজ্ঞতা তুলে ধরার পরিবেশ তৈরি করতে চেয়েছেন।,“আমার সামগ্রিক উদ্দেশ্য ও চেষ্টা ছিল সাবেক সেনাদের আত্মহত্যার সংখ্যা কমিয়ে আনা,” বলেছেন তিনি।,`স্পেয়ার’ বইতেই হ্যারি প্রথমবার জানান যে, আফগানিস্তানের হেলমান্দে দুই ঘণ্টার যুদ্ধে তিনি ২৫ শত্রুকে শেষ করেছিলেন।,“এটা এমন কোনো সংখ্যা নয় যা আমাকে গর্বিত করবে, তবে এটা নিয়ে আমি লজ্জিতও নই। তখন আমি যুদ্ধের উত্তাপ ও ভ্রান্তিতে নিমজ্জিত ছিলাম, তখন তাদেরকে মানুষ ভাবিনি। তাদেরকে মানুষ হিসেবে দেখলে আপনি তাদের মারতে পারবেন না।,“সত্যিটা হচ্ছে, আপনি তাদেরকে মানুষ হিসেবে দেখলে আপনি তাদেরকে আঘাত করতে পারবেন না। তারা ছিল দাবার ঘুঁটি, যাদেরকে বোর্ড থেকে ছুড়ে ফেলা হয়েছিল, ভালোদের মরার আগে খারাপদের মেরে ফেলতে হয়েছিল,” বলেন তিনি।,হ্যারির এমন বক্তব্য গণমাধ্যমে আসার পর সামরিক বাহিনীর কর্মকর্তারাও এর কড়া সমালোচনায় মাতেন।,আফগানিস্তানে ব্রিটিশ বাহিনীর তৎপরতা দেখভালের দায়িত্বে থাকা সাবেক কর্মকর্তা রিচার্ড কেম্প বিবিসিকে বলেছেন, মৃত তালেবান যোদ্ধাদের যেভাবে দাবার ঘুঁটি বলা হয়েছে, তাতে তিনি উদ্বিগ্ন। কারণ, এই কথাকে শত্রুরা তাদের অপপ্রচারে কাজে লাগাতে পারে।,ইরাকে যুদ্ধের আগে সেনাদের উদ্বুদ্ধ করতে জ্বালাময়ী ভাষণ দিয়ে পশ্চিমা বিশ্বজুড়ে খ্যাতি কামানো সাবেক কর্নেল টিম কলিনস বলেছেন, হ্যারি ব্রিটিশ সেনাদের মনোবল দমিয়ে দিয়েছেন।,Copyright © 2022, bdnews24",bn,2023-01-11 11:15:00+06:00
Bdnews24,কোভিড: ১০ দিন পর এল মৃত্যুর খবর,coronavirus-pandemic,https://bangla.bdnews24.com/coronavirus-pandemic/vs4qzmhf9w,"দেশে গত এক দিনে ২২ জন কোভিড রোগী শনাক্ত হয়েছে; দশ দিন পর করোনাভাইরাসে একজনের মৃত্যুর খবর এসেছে।,স্বাস্থ্য অধিদপ্তর জানিয়েছে, বুধবার সকাল পর্যন্ত আগের ২৪ ঘণ্টায় ২ হাজার ৩১৭টি নমুনা পরীক্ষা করে নতুন ওই ২২ জন রোগী শনাক্ত হয়।,তাতে দিনে শনাক্তের হার বেড়ে হয়েছে ০ দশমিক ৯৫ শতাংশ, যা আগের দিন ০ দশমিক ৫৬ শতাংশ ছিল।,এর আগে বছরের প্রথম দিন একজন কোভিড রোগীর মৃত্যুর খবর এসেছিল। তারপর দশ দিনে নতুন কারও মৃত্যু হয়নি এ ভাইরাসে।,দশদিন পর আরও একজনের মৃত্যুতে মহামারীতে মোট মৃতের সংখ্যা বেড়ে হল ২৯ হাজার ৪৪১ জন। আর নতুন রোগীদের নিয়ে দেশে মোট শনাক্ত কোভিড রোগীর সংখ্যা বেড়ে ২০ লাখ ৩৭ হাজার ৩২৭ জন হল।,গত ২৪ ঘণ্টায় ১৩৯ জন কোভিড রোগীর সেরে ওঠার তথ্য দিয়েছে স্বাস্থ্য অধিদপ্তর। তাদের নিয়ে এ পর্যন্ত সুস্থ হলেন ১৯ লাখ ৮৮ হাজার ৯৮৫ জন।,বাংলাদেশে করোনাভাইরাসের প্রথম সংক্রমণ ধরা পড়েছিল ২০২০ সালের ৮ মার্চ। ডেল্টা ভ্যারিয়েন্টের ব্যাপক বিস্তারের মধ্যে গত বছরের ২৮ জুলাই দেশে রেকর্ড ১৬ হাজার ২৩০ জন নতুন রোগী শনাক্ত হয়।,প্রথম রোগী শনাক্তের ১০ দিন পর ২০২০ সালের ১৮ মার্চ দেশে প্রথম মৃত্যুর তথ্য নিশ্চিত করে স্বাস্থ্য অধিদপ্তর। ২০২১ সালের ৫ অগাস্ট ও ১০ অগাস্ট ২৬৪ জন করে মৃত্যুর খবর আসে, যা মহামারীর মধ্যে এক দিনের সর্বোচ্চ সংখ্যা।,বিশ্বে করোনাভাইরাস আক্রান্ত হয়ে এ পর্যন্ত মারা গেছে ৬৭ লাখ ১২ হাজারের বেশি মানুষ। বিশ্বজুড়ে আক্রান্ত ছাড়িয়েছে ৬৬ কোটি ৫৩ লাখ।,Copyright © 2022, bdnews24",bn,2023-01-11 11:15:00+06:00
Bdnews24,মারামারি করে ২ ম্যাচ নিষিদ্ধ বার্সার তরেস,sport,https://bangla.bdnews24.com/sport/tecoi8nuq7,"আতলেতিকোর মাঠে গত রোববার লা লিগায় বার্সেলোনার ১-০ গোলে জয়ের ম্যাচের ঘটনা এটি। শেষ দিকে বল দখলের লড়াইয়ে নিজেদের মধ্যে মারামারিতে জড়িয়ে পড়েন তরেস ও সাভিচ। দুজনকেই সরাসরি লাল কার্ড দেখান রেফারি।,ওই ঘটনায় দুজনকে দুই ম্যাচ নিষিদ্ধ করেছে টুর্নামেন্ট কমিটি। বুধবার তাদের এই শাস্তির কথা জানানো হয়।,লা লিগায় নিজেদের পরের দুই ম্যাচে গেতাফে ও জিরোনার বিপক্ষে তরেসকে পাবে না বার্সেলোনা। তিন ম্যাচের নিষেধাজ্ঞায় বাইরে থাকা রবের্ত লেভানদোভস্কিও খেলতে পারবেন না ম্যাচ দুটিতে।,Copyright © 2022, bdnews24",bn,2023-01-11 11:18:00+06:00
Bdnews24,চট্টগ্রামে ছুরিকাঘাতে এক বিক্রয় প্রতিনিধি খুন,ctg,https://bangla.bdnews24.com/ctg/iahxg5h7fm,"চট্টগ্রামের বাঁশখালীতে এক বিক্রয় প্রতিনিধি ছুরিকাঘাতে খুন হয়েছে বলে জানিয়েছে পুলিশ।,উপজেলার গণ্ডামারা ব্রিজ এলাকায় মঙ্গলবার রাতে দুদু মিয়া (৩৮) নামে কোহিনূর কেমিক্যাল ইন্ডাস্ট্রিজের (তিব্বত) বিক্রয় প্রতিনিধিকে ছুরিকাঘাত করা হয়। পরে উপজেলা স্বাস্থ্য কমপ্লেক্সে নেওয়া পর তিনি মারা যান।,তার বাড়ি রংপুরের মিঠাপুকুরে উপজেলায়। চাকরির সুবাদে তিনি থাকতেন বাঁশখালী উপজেলার চাম্বল বাজারে।,বাঁশখালী থানার পরিদর্শক (তদন্ত) সুমন বণিক বিডিনিউজ টোয়েন্টিফোর ডটকমকে জানান, পণ্যের অর্ডার নিয়ে দুদু মিয়া রাতে চাম্বল এলাকায় নিজের ঘরে ফিরছিলেন। এসময় গণ্ডামারা ব্রিজের কাছে তাকে ছুরিকাঘাত করা হয়।,“রক্তাক্ত অবস্থায় তাকে উদ্ধার করে উপজেলা স্বাস্থ্য কমপ্লেক্সে নেওয়ার অল্প সময়ের মধ্যেই তিনি মারা যান।”,ওই পুলিশ কর্মকর্ত বলেন, হত্যার ঘটনায় জড়িত কয়েকজনকে শনাক্ত করা হয়েছে। তাদের ধরতে অভিযান চলছে। দুদু মিয়ার মোবাইল, ব্যাগ কিছুই খোয়া যায়নি। সেখান থেকে আমদের ধারণা ছিনতাইয়ের কারণে তাকে খুন করা হয়নি।,পূর্ব পরিকল্পিত ভাবে তাকে খুন করা হয়েছে কি না সেটি পুলিশ খতিয়ে দেখছে বলে জানান পরিদর্শক সুমন।,Copyright © 2022, bdnews24",bn,2023-01-11 11:21:00+06:00
Bdnews24,ধামরাইয়ে গ্যাস থেকে বিস্ফোরণ: মৃত্যু বেড়ে ৪,bangladesh,https://bangla.bdnews24.com/bangladesh/73iamlpame,"ঢাকার ধামরাইয়ে রান্নাঘরে গ্যাস জমে বিস্ফোরণের ঘটনায় সন্তান, স্ত্রী আর স্ত্রীর বোনের পর   অগ্নিদগ্ধ মনজুরুল ইসলামও চলে গেলেন।,শরীরের ৩৩ শতাংশ পোড়া ক্ষত নিয়ে ঢাকার শেখ হাসিনা জাতীয় বার্ন অ্যান্ড প্লাস্টিক সার্জারি ইনস্টিটিউটের আইসিইউতে ভর্তি ছিলেন ৩২ বছর বয়সী মনজুরুল। বুধবার সকাল ৮টার দিকে তার মৃত্যু হয় বলে ইনিস্টিউটের আবাসিক সার্জন এসএম আইউব হোসেন জানান।,চার দিন আগের এ অগ্নি দুর্ঘটনায় এ নিয়ে মোট চারজনের মৃত্যৃ হল; আরও একজন হাসপাতালে মৃত্যুর সঙ্গে পাঞ্জা লড়ছেন। ,শনিবার ভোরে ধামরাইয়ের কুমড়াইল এলাকার কবরস্থান সংলগ্ন দোতলা বাড়ির নিচতলায় পোশাককর্মী মনজুরুল ইসলামের ঘরে গ্যাস জমে বিস্ফোরণ ঘটে।,তাতে মনজুরসহ পাঁচজন দগ্ধ হলে সবাইকে ঢাকায় এনে শেখ হাসিনা জাতীয় বার্ন অ্যান্ড প্লাস্টিক সার্জারি ইনস্টিটিউটে ভর্তি করা হয়।,রোববার রাতে মনজুরুলের দুই বছর বয়সী মেয়ে মরিয়মের মৃত্যু হয়। মঙ্গলবার ভোরে মারা যান মনজুরুলের স্ত্রী জোসনা বেগম (২৫)। আর জোসনার বোনের মেয়ে সাদিয়া আক্তার (১৯) মারা যান মঙ্গলবার দুপুরে।,জোসনার বড় বোন হোসনে আরা (৩০) এখন হাসপাতালে চিকিৎসাধীন। তার শরীর ২৫ শতাংশ দগ্ধ হয়েছে।,শনিবার আহতদের হাসপাতালে নিয়ে আসা মো. সুফিয়ান নামের একজন সাংবাদিকদের বলেছিলেন, জোসনা ভোরে রান্নাঘরে গ্যাসের চুলা জ্বালাতে গেলেই বিস্ফোরণ ঘটে, তখন ঘরে আগুন ধরে সেখানে থাকা অন্যরাও দগ্ধ হন।,মনজুরের ঘরে সিলিন্ডারের গ্যাস দিয়ে রান্না হত। ফায়ার সার্ভিস জানিয়েছিল, সিলিন্ডার থেকে চুলার পাইপে কোথাও লিকেজ ছিল, ফলে রাতভর গ্যাস জমে ছিল রান্নাঘরে। ভোরে জোসনা চুলা ধরাতে আগুন জ্বালানোর সঙ্গে সঙ্গে বিস্ফোরণ ঘটে।,Copyright © 2022, bdnews24",bn,2023-01-11 11:41:00+06:00
Bdnews24,থাইল্যান্ডে মাদকবিরোধী অভিযানে মেলে ‘মিয়ানমারের জান্তাপ্রধানের ছেলে-মেয়ের সম্পদ’,world,https://bangla.bdnews24.com/world/f56qlmf4w0,"মাদক ও মুদ্রাপাচারে অভিযুক্ত মিয়ানমারের এক ধনী ব্যবসায়ীর ব্যাংককের এক অ্যাপার্টমেন্টে অভিযান চালানোর সময় থাইল্যান্ডের কর্মকর্তারা সেখানে মিয়ানমারের জান্তাপ্রধানের দুই প্রাপ্তবয়স্ক সন্তানের সম্পদ সংক্রান্ত তথ্য পেয়েছেন। ,নাম প্রকাশ না করার শর্তে থাই এক কর্মকর্তা ও ঘটনা সম্বন্ধে অবগত দুই ব্যক্তি বিষয়টি নিশ্চিত করেছেন বলে জানিয়েছে বার্তা সংস্থা রয়টার্স।,গত বছরের সেপ্টেম্বরের শেষদিকে তু মিন লাতকে গ্রেপ্তারের সময় তার ব্যাংককের বাড়ি থেকে মিন অং হ্লাইংয়ের মেয়ে ও ছেলের নামে থাকা সম্পত্তির দলিল ও ব্যাংকের নথি মিলেছে, জানিয়েছেন তারা।,৫৩ বছর বয়সী লাতের সঙ্গে আরও তিন থাই নাগরিককে মাদক পাচারের ষড়যন্ত্র ও মুদ্রাপাচারের অভিযোগে গ্রেপ্তার করা হয়।,হোটেল, জ্বালানি ও খনি ব্যবসায়ী লাত ২০২১ সালের ফেব্রুয়ারিতে মিয়ানমারে গণতান্ত্রিকভাবে নির্বাচিত সরকারকে ক্ষমতা থেকে উৎখাত করা জান্তাপ্রধান হ্লাইংয়ের ঘনিষ্ঠ সহযোগী বলে গত বছরের শেষদিকে রয়টার্সকে বলেছিল তিনটি সূত্র।,লাত মিয়ানমারের সামরিক বাহিনীর জন্য দরকারি সরঞ্জামও কেনেন।,মিয়ানমারের এই ধনী ব্যবসায়ী এখন থাইল্যান্ডে বিচারপূর্ব আটকাদেশ ভোগ করছেন, তার আইনজীবীর মন্তব্য পাওয়া যায়নি।,মাদকবিরোধী ওই অভিযানে সম্পদের নথি মিললেও হ্লাইংয়ের দুই সন্তানের বিরুদ্ধে থাই কর্তৃপক্ষ কোনো আইনি পদক্ষেপ নেয়নি বলে জানিয়েছেন দুই ব্যক্তি। থাই কর্তৃপক্ষ লাতের বিরুদ্ধে তদন্তে তাদের সংশ্লিষ্টতাকে প্রাসঙ্গিক বলে বিবেচনাও করেনি।,জান্তাপ্রধানের ছেলে অং পায়ে সোনে ও মেয়ে খিন থিরি থেট মন তাদের বাবার মতোই যুক্তরাষ্ট্র ও কানাডার নিষেধাজ্ঞায় আছেন।,থাইল্যান্ডকাণ্ডে রয়টার্স মন্তব্য চাইলেও তাদের দিক থেকে সাড়া মেলেনি।,যুক্তরাষ্ট্র বলেছে, হ্লাইংয়ের দুই সন্তান বাবার অবস্থান ও নোংরা হস্তক্ষেপের সরাসরি সুবিধা কাজে লাগিয়ে ব্যবসায় লাভবান হচ্ছেন।,হ্লাইংয়ের কাছে এ প্রসঙ্গে মন্তব্য চাইতে পারেনি রয়টার্স; মিয়ানমারের সামরিক জান্তার কাছে মন্তব্য চেয়ে একাধিক বার্তা পাঠানো হলেও তারাও জবাব দেয়নি।,ব্যাংককের বেলে গ্র্যান্ড রামা ৯ এর ওই ফ্ল্যাটে সেপ্টেম্বরের শেষদিকের অভিযানে বিলাসবহুল গাড়ি, ঘড়ি ও দামি ব্যাগ এবং নগদ ২ লাখ ৩৯ হাজার ৯১ ডলারসহ মোট ৮৯ লাখ ৬০ হাজার ডলারের সম্পদ জব্দ করা হয়েছে বলে জানিয়েছে পুলিশ।,সেখান থেকে ২০১৭ সালে একই এলাকা অং পায়ে সোনের নামে ৪ বেডরুমের একটি অ্যাপার্টমেন্ট কেনার চুক্তিপত্র ও দলিল এবং খিন থিরি থেট মনের নামে থাকা সিয়াম কমার্সিয়াল ব্যাংকের (এসসিবি) ‍দুটি ব্যাংকবুক মিলেছে বলে ১৭ সেপ্টেম্বর জব্দকৃত সম্পদের এক সরকারি নথিতে দেখা যাচ্ছে।,মিয়ানমারের অ্যাক্টিভিস্টদের গ্রুপ জাস্টিস ফর মিয়ানমারের এক মুখপাত্র বলেছেন, ব্যাংককের ওই অ্যাপার্টমেন্টে পাওয়া নথিপত্রে হ্লাইং পরিবার যে থাইল্যান্ডে গোপনে সম্পদ কিনছে তার ইঙ্গিত মিলেছে।,মিয়ানমারে যুদ্ধাপরাধ করা ব্যক্তিদের কাছে থাইল্যান্ড যেন নিরাপদ আশ্রয়স্থল না হয়ে ওঠে সেজন্য থাই ব্যাংক ও সম্পদে ওই যুদ্ধাপরাধীদের প্রবেশাধিকার বন্ধে দ্রুত ব্যবস্থা নিতে এবং মিয়ানমারের জনগণের কাছ থেকে চুরি যাওয়া সম্পদ জব্দে থাইল্যান্ডের সরকারের কাছেও আবেদন জানিয়েছে তারা।,থাই সরকারের মুখপাত্র আনুচা বুরাপাচাইশ্রি এ প্রসঙ্গে কোনো মন্তব্য করতে রাজি হননি; তিনি এ সংক্রান্ত যাবতীয় প্রশ্ন আইনশৃঙ্খলা রক্ষাকারী বাহিনীগুলোর দিকে ঠেলে দিয়েছেন। ওই বাহিনীগুলোর কাছ থেকেও রয়টার্স কোনো মন্তব্য জোগাড় করতে পারেনি।,খিন থিরির নামে থাকা এসসিবির ওই দুটি ব্যাংক হিসাব এখন বন্ধ রয়েছে। তবে কখন, কারা হিসাবগুলো বন্ধ করেছে তা জানতে পারেনি রয়টার্স।,এসব নিয়ে এসসিবি, বেলে গ্র্যান্ড রামা ৯ অ্যাপার্টমেন্ট কর্তৃপক্ষ, থাই পুলিশ, দেশটির মাদক নিয়ন্ত্রণ কর্তৃপক্ষ ও মুদ্রাপাচারবিরোধী দপ্তরেরও কোনো মন্তব্য পাওয়া যায়নি। ,Copyright © 2022, bdnews24",bn,2023-01-11 11:48:00+06:00
Bdnews24,ডিএমপির দুই উপ-কমিশনার বদলি,bangladesh,https://bangla.bdnews24.com/bangladesh/ej2n8ow3s1,"ঢাকা মহানগর পুলিশের (ডিএমপি) উপ-কমিশনার পদমর্যাদার দুই কর্মকর্তাকে বদলি করা হয়েছে।,এর মধ্যে ডিএমপির অপরাধ তথ্য ও প্রসিকিউশন বিভাগের উপ-কমিশনার জসিম উদ্দীনকে পিওএম-উত্তর বিভাগে পাঠানো হয়েছে। আর ডিএমপির উপ-কমিশনার মোহাম্মদ আনিসুর রহমানকে প্রসিকিউশন বিভাগে দায়িত্ব দেওয়া হয়েছে।,মঙ্গলবার ডিএমপি কমিশনার খন্দকার গোলাম ফারুকের সই করা এক অফিস আদেশে তাদের বদলি ও পদায়নের কথা জানানো হয়।,এর আগে গত বছরের ১৬ সেপ্টেম্বর ডিএমপির উপ-কমিশনার পদমর্যাদার চার কর্মকর্তার কর্মস্থলে রদবদল করা হয়েছিল।,Copyright © 2022, bdnews24",bn,2023-01-11 11:40:00+06:00
Bdnews24,গুলশানে অভিযানের সময় ‘স্পা সেন্টার’ থেকে পড়ে তরুণীর মৃত্যু,bangladesh,https://bangla.bdnews24.com/bangladesh/26per3bwnz,"আবাসিক এলাকায় বাণিজ্যিক প্রতিষ্ঠান অপসারণে উত্তর সিটি করপোরেশনের অভিযানকালে ঢাকার গুলশানে বহুতল ভবন থেকে ‘নিচে পড়ে’ এক তরুণী নিহত এবং আরেক নারীসহ কয়েকজন আহত হয়েছে বলে জানিয়েছে পুলিশ।,বুধবার দুপুর আড়াইটা থেকে ৩টার দিকে গুলশান ২ এর ৪৭ নম্বর সড়কের ওই বাসায় অভিযান চালায় ঢাকা উত্তর সিটি করপোরেশন (ডিএনসিসি), যেখানে একটি স্পা সেন্টার ছিল বলে পুলিশ কর্মকর্তারা জানান।,নিহত ১৯ বছর বয়সী তরুণীর নাম ফারজানা আক্তার। তার গ্রামের বাড়ি খুলনায়। তিনি স্বামীসহ ঢাকার খিলক্ষেত বটতলা এলাকার ভাড়া বাসায় থাকতেন।,গ্রেপ্তার এড়াতে অভিযানকালে ওই ভবনের চারতলা থেকে 'স্পা সেন্টারের দুই কর্মীর লাফ দেওয়ার' কথা জানান ডিএনসিসির জনসংযোগ বিভাগের তথ্য কর্মকর্তা পিয়াল হাছান।,বিডিনিউজ টোয়েন্টিফোর ডটকমকে তিনি জানান, আবাসিক ভবনে বাণিজ্যিক কার্যক্রম বন্ধে সিটি করপোরেশনের নিয়মিত অভিযান পরিচালনা করে থাকে।,""এরই অংশ হিসেবে ওই ভবনে স্পা সেন্টার আছে জানতে পেরে একজন ম্যাজিস্ট্রেটের নেতৃত্বে একটি দল অভিযান চালাতে যায়।"",বিকাল সোয়া ৪টার দিকে গুলশান থানার উপপরিদর্শক মো. আলমগীর দুই তরুণীকে আহত অবস্থায় ঢাকা মেডিকেল কলেজ হাসপাতালে নিয়ে আসেন। জরুরি বিভাগে তাদের পরীক্ষার পর একজনকে মৃত ঘোষণা করেন চিকিৎসকরা।,গুরুতর অবস্থায় আরেক তরুণীকে হাসপাতালে চিকিৎসা দেওয়া হচ্ছে। তার বাম হাত ভেঙে গেছে।,এসআই আলমগীর হাসপাতালে সাংবাদিকদের জানান, একজন হাকিমের নেতৃত্বে ডিএনসিসির অভিযান চলছিল। অভিযানকালে আর্মড পুলিশের সদস্যরাও ছিলেন। এসময় কয়েকজন ‘লাফিয়ে পড়েন’ বলে থানা পুলিশকে জানানো হয়।,পরে দুজনকে নিয়ে তিনি ঢাকা মেডিকেল কলেজ হাসপাতালে আসেন। সেখানে চিকিৎসকেরা একজনকে মৃত ঘোষণা করেন বলে জানান তিন এ এসআই।,পুলিশের গুলশান বিভাগের উপকমিশনার আব্দুল আহাদ জানান, ঢাকা উত্তর সিটি করপোরেশনের আবাসিক এলাকায় স্থাপিত বাণিজ্যিক প্রতিষ্ঠানগুলোর বিরুদ্ধে অভিযান চালানোর সময় একজন নিহত হয়েছেন বলে শুনেছেন।,নিহত তরুণীর স্বামী জাহিদ হাসান ঢাকা মেডিকেল কলেজ হাসপাতালে সাংবাদিকদের জানান, তার স্ত্রী গুলশানে চাকরি করতেন। আর তিনি একটি মুদি দোকানে কাজ করেন।,অভিযানের সময় ভয় পেয়ে তারা ‘লাফিয়ে পড়ে’ বলে পুলিশ প্রাথমিকভাবে জানতে পেরেছে।,Copyright © 2022, bdnews24",bn,2023-01-11 11:48:00+06:00
Bdnews24,মিরপুরের উইকেটের ভিন্ন রূপ দেখে মাশরাফির মতো মুগ্ধ সাকিবও,cricket,https://bangla.bdnews24.com/cricket/zgno9exdoj,"বিপিএলে এমেনিতে বরাবরই আলোচনার কেন্দ্রে থাকে মিরপুরের উইকেট। আলোচনার চেয়ে বরং সমালোচনা বলাই ভালো। গত কয়েক বছরে বিপিএলে বেশির ভাগ সময়ই এই মাঠের উইকেট ছিল মন্থর, যেখানে বল গ্রিপ করে ভয়ঙ্করভাবে। ব্যাটসম্যানদের শট খেলা ছিল কঠিন। মাঝারি স্কোর গড়াও যেখানে হয়ে উঠে কষ্টকর। টি-টোয়েন্টির সত্যিকারের স্বাদ মেলেনি সেখানে।,দেশি-বিদেশি ক্রিকেটাররাও নানা সময়ে হতাশা, বিরক্তি প্রকাশ করেছেন মিরপুরের উইকেট নিয়ে। সামাজিক মাধ্যমে ট্রল, তাচ্ছিল্য তো আছেই। এবারও প্রথম দুই দিনে দুপুরের ম্যাচে উইকেট ছিল চেনা চেহারাতেই। তখন দেশজুড়ে ছিল শৈত্যপ্রবাহ, আবহাওয়া ছিল স্যাঁতস্যাঁতে। কন্ডিশনের সেই প্রভাব পড়ে উইকেটে।,তবে রাতের ম্যাচে উইকেটের চরিত্র বদলে যেতে দেখা গেছে অনেকটাই। শৈত্যপ্রবাহ শেষে দিনের ম্যাচেও উইকেট দেখা যায় অনেকটাই ব্যাটিং সহায়ক।,সোমবার দিনের প্রথম ম্যাচেই কুমিল্লা ভিক্টোরিয়ান্সের ১৪৯ রান তাড়া করে জিতে যায় সিলেট স্ট্রাইকার্স। মঙ্গলবার প্রথম ম্যাচে ফরচুন বরিশাল জয় পায় রংপুর রাইডার্সের ১৫৮ রান তাড়ায়। এছাড়াও এবার ১৯৪ রান তাড়ায় জিতেছে সিলেট, তারাই আবার আগে ব্যাট করে ২০১ রান তুলেছে, খুলনার ১৭৮ রান তাড়ায় ৯ উইকেটে জিতে গেছে চট্টগ্রাম।,ঢাকা ডমিনেটর্সের বিপক্ষে ম্যাচ শেষে মঙ্গলবার মাশরাফি বলেন, হাজার সমালোচনার মধ্যেও উইকেট ভালো হওয়ায় এবার খেলাও বেশ ভালো হচ্ছে। বুধবার ঢাকায় ইয়ামাহার শুভেচ্ছা দূত হিসেবে একটি অনুষ্ঠানে সংবাদমাধ্যমের মুখোমুখি হয়ে উইকেট নিয়ে সাকিবের কণ্ঠেও ফুটে উঠল একই সুর।,“এ বছর পিচ অনেক ভালো। মিরপুরে খুবই অপ্রত্যাশিত যে এত ভালো পিচ পাচ্ছি। কিউরেটরকে কৃতিত্ব দিতেই হয়, সে কারণে এত বেশি রান হচ্ছে এবং মাঠের খেলাটাও অনেক বেশি ভালো হচ্ছে, উত্তেজনাময় হচ্ছে।”,সেই ভালো উইকেটে এবার ভালো ব্যাটিং করছেন দেশের ক্রিকেটাররাই। ৩ ইনিংস খেলে ৬৫ গড়ে ১৬৬ রান করে এবারের বিপিএলের সবচেয়ে বড় চমক এখনও পর্যন্ত তৌহিদ হৃদয়। ৫৫ গড়ে ১৬৭ রান করে এখনও পর্যন্ত দ্বিতীয় সর্বোচ্চ রান স্কোরার নাজমুল হোসেন শান্ত। ,সিলেট স্ট্রাইকার্সে এই দুজনের সতীর্থ জাকির হাসান রান করেছেন ১৭৫.৪৩ স্ট্রাইক রেটে। অভিজ্ঞ রনি তালুকদার দুই ইনিংসে ১০৭ রান করেছেন ৫৩.৫০ গড় ও ১৮১.৩৫ স্ট্রাইক রেটে। দুই ইনিংস ব্যাট করে দুটিতেই ভালো করেছেন কুমিল্লা ভিক্টোরিয়ান্সের জাকের আলি।,সাকিবের মতে, ভালো উইকেট পাওয়াতেই দেশের ব্যাটসম্যানদের পারফরম্যান্সের এই উন্নতি।,“অনেকেই ভালো খেলছে, ধারাবাহিকভাবে আপনি যদি দেখেন শান্ত, জাকির, হৃদয় খুবই ভালো খেলছে এবং অন্যান্য দলের খেলোয়াড়রাও ভালো করছে৷ সব থেকে ভালো দিক হচ্ছে, স্থানীয় ব্যাটাররা এবার ভালো রান করছে। আমাদের জন্য খুবই ভালো একটা দিক।”,“অনেক কৃতিত্ব দিতে হয় পিচকে, কারণ পিচগুলো ভালো পাওয়া যাচ্ছে, এ কারণে আমার মনে হয় দেশীয় ব্যাটারদের রান করার সুযোগটা বাড়ছে এবং তারা সেটাকে কাজে লাগাচ্ছে।”,বাংলাদেশের টি-টোয়েন্টি অধিনায়কের চাওয়া, এই ধরনের ব্যাটিং উইকেটে এখন ভালো বোলিং করতে শিখুক দেশের বোলাররা।,“দেশের ব্যাটাররা রান করছে এটা একটা ভালো দিক। কিন্তু আমাদের দেশের বোলাররা ওরকম ভালো বল করছে না। এরকম ভালো পিচে কীভাবে বল করতে হয়, ওটা শিখতে হবে।”,Copyright © 2022, bdnews24",bn,2023-01-11 12:20:00+06:00
Bdnews24,প্রধানমন্ত্রীর জাপান সফর হতে পারে এপ্রিলে,bangladesh,https://bangla.bdnews24.com/bangladesh/w5dzvnm1eo,"প্রধানমন্ত্রী শেখ হাসিনার স্থগিত হওয়া জাপান সফর আগামী এপ্রিল মাসে অনুষ্ঠিত হতে পারে।,বুধবার জাপানের নতুন রাষ্ট্রদূত ইওয়ামা কিমিনোরি প্রধানমন্ত্রীর সঙ্গে দেখা করে আসার পর এমন ইঙ্গিত মেলে প্রেস ব্রিফিংয়ে। ,প্রধানমন্ত্রীর স্পিচ রাইটার মো. নজরুল ইসলাম সাংবাদিকদের বলেন, “জাপানি রাষ্ট্রদূত প্রধানমন্ত্রী শেখ হাসিনাকে আগামী মার্চ-এপ্রিলে জাপান সফরের প্রস্তাব দিয়েছেন। প্রধানমন্ত্রী এপ্রিলে যাওয়ার বিষয়ে আগ্রহ প্রকাশ করেন।”,গত নভেম্বরের মাসের শেষ দিকে জাপান সফরে যাওয়ার কথা ছিল প্রধানমন্ত্রীর। তবে শেষ মুহূর্তে তা স্থগিত হয়েছিল। ,জাপানের নতুন রাষ্ট্রদূত ইওয়ামা বাংলাদেশ মিশনে দায়িত্ব নেওয়ার পর বুধবার সৌজন্য সাক্ষাতে গণভবনে যান। ,তিনি দুই দেশের বিদ্যমান সুসম্পর্কের কথা উল্লেখ করে তার নতুন মাত্রায় নিতে কাজ করার প্রতিশ্রুতি দেন বলে প্রধানমন্ত্রীর স্পিচ রাইটার জানান। ,ইওয়ামা বলেন, ভবিষ্যত সম্পর্ক হবে কৌশলগত সম্পর্ক। ২০৪১ সালের মধ্যে বাংলাদেশকে উন্নত দেশে পরিণত করতে জাপান সর্বাত্মক সহযোগিতা করবে।,দুই দেশের ব্যবসা-বাণিজ্য সম্প্রসারণ এবং বিনিয়োগ বাড়াতে কাজ করার প্রতিশ্রুতিও দেন জাপানের রাষ্ট্রদূত।,রোহিঙ্গা সংকটের সমাধানে জাপানের পক্ষ থেকে বিষয়টিকে দ্বিপক্ষীয় আলোচনায় এবং আসিয়ান ফোরামে তোলার প্রতিশ্রুতি ইওয়ামা দিয়েছেন বলে জানান নজরুল।,কক্সবাজার ও ভাসানচরে মানবিক সহায়তা কার্যক্রম জোরদার করতে ইউএনএইচসিআরের সঙ্গে জাইকার কাজ করে যাওয়ার কথাও বলেন রাষ্ট্রদূত। তিনি আরও বলেন, জাপানের কিছু এনজিও এসব এলাকায় কাজ করছে।,প্রধানমন্ত্রী ঢাকার মেট্রোরেল নির্মাণে সহায়তার জন্য জাপানকে ধন্যবাদ জানিয়ে বলেন, মেট্রোরেল জনগণের মধ্যে ব্যাপক সাড়া ফেলেছে।,মেট্রোরেলের অন্য লাইনগুলো নির্মাণেও জাপান সহযোগিতা অব্যাহত রাখবে বলে আশা প্রকাশ করেন তিনি।,প্রধানমন্ত্রী সাবরাং বিশেষ অর্থনৈতিক অঞ্চলে জাপানি বিনিয়োগের আহ্বান জানান। জাপানকে এ অর্থনৈতিক অঞ্চলের সমুদ্র সৈকত ব্যবস্থাপনার দায়িত্ব নেওয়ারও আমন্ত্রণও জানান তিনি। ,আগামী বছর উদ্বোধন হতে যাওয়া হজরত শাহজালাল আন্তর্জাতিক বিমানবন্দরে তৃতীয় টার্মিনাল নির্মাণের জন্যও জাপানকে ধন্যবাদ দেন প্রধানমন্ত্রী। ওই টার্মিনালের ব্যবস্থাপনার দায়িত্বও একটি জাপানি কোম্পানিকে দেওয়ার আশ্বাস দেন তিনি।,বাংলাদেশে বিনিয়োগের সুবিধা তুলে ধরে শেখ হাসিনা বলেন, “বাংলাদেশের ভৌগোলিক সুবিধার কারণে বিদেশি বিনিয়োগকারীরা দক্ষিণ এশিয়া ও পূর্ব এশিয়ার দেশগুলোতে তাদের পণ্য রপ্তানি করে মুনাফা অর্জন করতে পারে।”,জাপানের সঙ্গে ঐতিহাসিক বন্ধুত্বপূর্ণ সম্পর্কের কথা উল্লেখ করে তিনি বলেন, “স্বাধীনতার পর থেকে জাপান বাংলাদেশের পরম বন্ধু। জাপানের অবস্থান আমার এবং আমার পরিবারের সদস্যদের হৃদয়ে।”,অ্যাম্বাসেডর অ্যাট লার্জ এম জিয়াউদ্দিন, প্রধানমন্ত্রীর কার্যালয়ের সচিব মোহাম্মদ সালাহ উদ্দিন বৈঠকে উপস্থিত ছিলেন। ,Copyright © 2022, bdnews24",bn,2023-01-11 12:14:00+06:00
Bdnews24,"গাজীপুরে ফের বাস চাপায় শ্রমিকের মৃত্যুর গুজব, মহাসড়কে অবরোধ",samagrabangladesh,https://bangla.bdnews24.com/samagrabangladesh/6qk1wvc4np,"গাজীপুর সদর উপজেলায় আবারও বাসের চাপায় সহকর্মীর মৃত্যুর গুজব শুনে শ্রমিকরা ঢাকা-ময়মনসিংহ মহাসড়ক অবরোধ করে বিক্ষোভ করেছেন। এতে প্রায় দুই ঘণ্টা যানচলাচল বন্ধ থাকে।,বুধবার দুপুর ২টা থেকে প্রায় সাড়ে ৪টা পর্যন্ত উপজেলার ভাওয়াল গড় ইউনিয়নের ভবানীপুর এলাকায় তৈরি পোশাক শ্রমিকরা এই বিক্ষোভ করেন বলে নাওজোর হাইওয়ে থানার ওসি মোস্তাফিজুর রহমান জানান।,ভাওয়াল গড় ইউপি চেয়ারম্যান আবু বকর ছিদ্দিক সাংবাদিকদের বলেন, মধ্যাহ্ন বিরতির পর ভবানীপুর এলাকায় আরঅ্যান্ডজি (বিডি) পোশাক কারখানার সামনে রাস্তা পারাপারের সময় একটি গাড়ির ধাক্কায় কারখানার শ্রমিক জুয়েল আহত হন।  জুয়েল ওই কারখানায় অপারেটর পদে চাকরি করেন।,তিনি আরও জানান, কিন্তু জুয়েল মারা গেছেন এমন গুজব ছড়িয়ে পড়ে। তার সহকর্মীরা কারখানার পাশের ঢাকা-ময়মনসিংহ মহাসড়ক অবরোধ করেন। পরে জানা যায়, জুয়েল আহত হয়েছেন। তিনি শহীদ তাজউদ্দিন আহমদ মেডিকেল কলেজ হাসপাতালে চিকিৎসাধীন। তখন তারা জুয়েলের চিকিৎসার দাবিতে বিক্ষোভ চালায়।,ইউপি চেয়ারম্যান আরও বলেন, শ্রমিকরা বিকাল সাড়ে ৪টা পর্যন্ত দুই ঘণ্টা বিক্ষোভ করেন। এ সময় মহাসড়কের দুপাশে যানচলাচল বন্ধ থাকে। ,পরে গাজীপুরের নির্বাহী ম্যাজিস্ট্রেট মোহাম্মদ ওয়াসিউজ্জামান, পুলিশ, ইউপি চেয়ারম্যান ও কারখানার কর্মকর্তারা মিলে আহত শ্রমিকদের চিকিৎসা ব্যয় বহনসহ সার্বিক সহায়তার আশ্বাস দিলে বিক্ষোভকারীরা রাস্তা ছাড়েন।,এর আগে মঙ্গলবার রাতেও গাজীপুর মহানগরীর ছয়দানা এলাকায় বাস চাপায় শ্রমিক হতাহতের গুজব ছড়িয়ে পড়লে শ্রমিকরা ঢাকা-মহাসড়ক অবরোধ করে। এ সময় চারটি বাসে আগুন দেওয়া হয় এবং কয়েকটি বাস ভাঙচুর করা হয়।   ,Copyright © 2022, bdnews24",bn,2023-01-11 12:07:00+06:00
Bdnews24,"দুর্দান্ত গলফার হতে পারে বেল, মজা করে বললেন গুয়ার্দিওলা",sport,https://bangla.bdnews24.com/sport/2njq525f2p,"ক্লাব ক্যারিয়ারের মুঠোভরে পেলেও শেষ দিকটা অবশ্য ভালো কাটেনি বেলের। রিয়াল মাদ্রিদে ছিলেন ব্রাত্য হয়ে। জাতীয় দল ওয়েলসকেও কাতার বিশ্বকাপে টানতে পারেননি নেতার মতো। কদিন আগে ৩৩ বছর বয়সী বেল আচমকাই সব ঘরানার ফুটবলকে বলে দেন বিদায়।,ইংলিশ লিগ কাপে বুধবার রাতে সাউথ্যাম্পটনের মুখোমুখি হবে সিটি। এ ম্যাচের সংবাদ সম্মেলনেই অবসরে যাওয়া বেলকে নিয়ে প্রশ্নের মুখোমুখি হন সিটি কোচ গুয়ার্দিওলা। সেখানে ফুটবলার বেলকে প্রশংসায় ভাসান বার্সেলোনার সাবেক কোচ। গলফার হিসেবে ওয়েলসের সাবেক তারকার ভবিষ্যৎ নিয়ে কথা বলতে গিয়ে মজাও করেন তিনি।,“কী দুর্দান্ত খেলোয়াড়। চমৎকার একটা ক্যারিয়ার কাটিয়েছে এবং অনেক কিছু জিতেছে। আমি মনে হয়, সে ওয়েলসের হয়ে একশর বেশি ম্যাচ খেলেছে এবং এখন সে চমৎকার একজন গলফার হতে পারে!”,ওয়েলসের রেকর্ড ১১১টি ম্যাচ খেলা বেল দেশের হয়ে জেতা হয়নি কোনো শিরোপা। তবে ক্লাব ফুটবলে সাফল্য পান মুঠো ভরেই। খেলেছেন সাউথ্যাম্পটন, টটেনহ্যাম হটস্পার্স এবং রিয়াল মাদ্রিদে। তার সবশেষ দল ছিল লস অ্যাঞ্জেলেস। এক সময় ছিলেন বিশ্বের সবচেয়ে দামী ফুটবলার।,রিয়ালের হয়ে বেল জিতেন পাঁচটি চ্যাম্পিয়ন্স লিগ শিরোপা। অনেকের চোখে তিনিই ওয়েলসের সর্বকালের সেরা ফুটবলার ক্লাব ক্যারিয়ারে শেষ দিকে রিয়াল সমর্থকদের প্রশ্নের মুখে পড়েন তার গলফ প্রীতির কারণে। গলফের প্রতি টানের কারণে রিয়ালের প্রতি তার নিবেদন নিয়ে প্রশ্ন তুলেছিলেন দলটির সমর্থকেরা।,Copyright © 2022, bdnews24",bn,2023-01-11 11:58:00+06:00
Bdnews24,সেই কলসিন্দুরে এখনো নেই ফুটবল একাডেমি (ভিডিওসহ),news,https://bangla.bdnews24.com/news/z4my8xabrr,"Copyright © 2022, bdnews24",bn,2023-01-11 12:28:00+06:00
Bdnews24,'সীমা অতিক্রম করা' লু গ্রেতের অব্যাহতি চায় ফ্রান্সের এথিকস কমিটি,sport,https://bangla.bdnews24.com/sport/bgof9osqac,"ফরাসি সংবাদপত্র লেকিপে-এর সঙ্গে আলাপচারিতায় গত মঙ্গলবার লে গ্রেতকে একহাত নেন অঁতোঁ। তিনি মনে করেন, এফএফএফের সভাপতির মতো গুরুত্বপূর্ণ দায়িত্ব পালনের জন্য অযোগ্য লে গ্রেত।, “লে গ্রেতে যে মন্তব্য করেছেন, তা দেখাচ্ছে যে তিনি কিছু স্বচ্ছতা হারিয়েছেন। তিনি এমন একজন ব্যক্তি যিনি ক্লান্ত, তাকে সরে যাওয়া দরকার।”,“আমাদের একটি শক্তিশালী ও নির্মল শাসন ব্যবস্থা প্রয়োজন, যা দুর্ভাগ্যবশত আর হচ্ছে না। পুরো মৌসুমে আমাদের নেতাদের ক্ষেত্রে নীতি-নৈতিকতার নিয়ম প্রয়োগ করতে হবে-বিশেষ করে জেলা এবং লিগ সভাপতিদের জন্য এবং বিষয়গুলোকে শৃঙ্খলা কমিটিতে পাঠাতে হবে, কারণ তারা সীমা অতিক্রম করছে৷”,অঁতোঁর মতে, ফরাসি ফুটবলের স্বার্থে দায়িত্ব থেকে অব্যাহতি নেওয়া উচিত লে গ্রেতের। লেকিপের রিপোর্ট অনুযায়ী, এফএফএফের কার্যনির্বাহী কমিটির একটি সভা বুধবার অনুষ্ঠিত হবে।,“ফেডারেশনের সভাপতিকে নিয়ে বললে…যদিও আমরা স্পষ্টতই বিষয়টিকে একটি শৃঙ্খলা কমিটির কাছে পাঠাতে চাই না, কিন্তু আমরা কেবল ফুটবলের বৃহত্তর স্বার্থে তাকে পদত্যাগ করতে বলতে পারি।”,মূলত ফ্রান্স ফুটবল দলের কোচ হিসেবে দিদিয়ে দেশমের মেয়াদ বাড়ানো থেকে বিতর্কের সূত্রপাত। দলকে টানা দুটি বিশ্বকাপের ফাইনালে নিয়ে যাওয়া এই কোচের চুক্তি ২০২৬ বিশ্বকাপ পর্যন্ত বাড়ায় ফেডারেশন। যদিও এবার জিদান দায়িত্ব পেতে পারেন বলে জোর আলোচনা ছিল।,বিশ্বকাপজয়ী এই মিডফিল্ডার এখন ব্রাজিল জাতীয় দলের দায়িত্ব পেতে পারেন বলে গুঞ্জন আছে। ফ্রান্সের আরএমসি রেডিওতে সম্প্রতি দেওয়া এক সাক্ষাৎকারে লু গ্রেতের কাছে এই প্রসঙ্গে জানতে চাওয়া হয়। এতে বেশ চটে যান ৮১ বছর বয়সী লু গ্রেত। তিনি বলেন, “আমার তাতে মাথাব্যথা নেই। তার যেখানে ইচ্ছা সে যেতে পারে।” ,ফ্রান্সের ১৯৯৮ বিশ্বকাপ ও ২০০০ ইউরো জয়ের নায়ক জিদান। ২০০৬ বিশ্বকাপে তার অসাধারণ পারফরম্যান্সেই আরেকটি শিরোপা জয়ের কাছাকাছি গিয়েছিল ফ্রান্স। দেশের ইতিহাসের সর্বকালের সেরাদের একজন তিনি।,এমন একজন জাতীয় আইকনকে নিয়ে ওই মন্তব্য করা লু গ্রেতের সাক্ষাৎকারটি প্রচারিত হওয়ার পরই তুমুল হইচই শুরু হয় ফ্রান্সে। খেলোয়াড়, ক্রীড়ামন্ত্রী, রাজনীতিবিদ থেকে শুরু করে অনেকের তোপের মুখে পড়েন লু গ্রেত।  এর প্রেক্ষিতে এএফপিকে দেওয়া সাক্ষাৎকারে নিজের মন্তব্যের জন্য ক্ষমা চান লু গ্রেত। ,Copyright © 2022, bdnews24",bn,2023-01-11 12:17:00+06:00
Bdnews24,‘গুম-খুন আর গায়েবি মামলা’ দিয়ে শেষ চেষ্টা করছে সরকার: খসরু,ctg,https://bangla.bdnews24.com/ctg/9w68q3mrtm,"রাজনৈতিকভাবে ‘পরাজিত হয়ে’ আওয়ামী লীগ ‘রাষ্ট্রযন্ত্রকে ব্যবহার করে’ ক্ষমতায় টিকে থাকার চেষ্টা করছে বলে মন্তব্য করেছেন বিএনপির স্থায়ী কমিটির সদস্য আমির খসরু মাহমুদ চৌধুরী।,বুধবার চট্টগ্রামের সিআরবি সাত রাস্তার মোড়ে বিএনপির গণঅবস্থান কর্মসূচিতে তিনি বলেন, “রাজনীতি কঠিন হয়ে যাওয়ায় রাষ্ট্রযন্ত্রকে ব্যবহার করে গুম, খুন আর গায়েবি মামলা দিয়ে টিকে থাকার শেষ চেষ্টা করছে (সরকার)। এ জন্য তারা পুলিশ ও সরকারি কর্মকর্তাদের একটি অংশকে ব্যবহার করছে।”,সংসদ বিলুপ্ত, তত্ত্বাবধায়ক সরকারের অধীনে নির্বাচন ও বিএনপির চেয়ার পারসন খালেদা জিয়ার মুক্তিসহ ১০ দাবিতে কেন্দ্রীয় কর্মসূচির অংশ হিসেবে চট্টগ্রামে গণ অবস্থান কর্মসূচি পালন করেছেন বিএনপি নেতাকর্মীরা। সেখানে চট্টগ্রামের নেতাদের পাশাপাশি কেন্দ্রীয় এবং বিভিন্ন জেলার নেতারাও ব্ক্তব্য দেন।,কর্মসূচিতে বিএনপি নেতা খসরু বলেন, “একাত্মতা ঘোষণা করে বিএনপির আন্দোলনের মালিকানা নিয়েছে দেশের জনগণ। তাই গুম, খুন ও গায়েবি মামলা দিয়ে বিএনপির আন্দোলনকে বাধাগ্রস্ত করার কোনো সুযোগ নাই।,“আন্দোলনের মালিকানা যখন জনগণ নিয়ে নেয়, সে আন্দোলন কেউ রোধ করতে পারে না। সুতরাং বিএনপির নেতা যেই থাকুক, তার পেছনে এ আন্দোলন অব্যাহত থাকবে।”,আগামী দিনে আওয়ামী লীগের জন্য ‘রাজনীতি কঠিন হয়ে পড়বে’ মন্তব্য করে খসরু বলেন, “জনগণের বিরুদ্ধে অবস্থান নিয়ে যদি মনে করেন আরেকটি অবৈধ সরকার গঠন করবেন, বাংলাদেশের মানুষ সেটা করতে দেবে না। ভোটচোরদের চিহ্নিত করেছে দেশের মানুষ।”,সরকার ‘ভয়ে আছে’ মন্তব্য করে তিনি বলেন, “সরকার এত বেশি ভয়ে আছে তারা আমাদের ভয় দেখাতে চায়। কিন্তু বিএনপি নেতাকর্মীরা সে ভয়কে জয় করেছে। মিছিলে যত বাধা আসুক, নেতাকর্মীরা পিছপা হয়নি। জীবন দিয়েছে…।”,চট্টগ্রামের পাশাপাশি ঢাকাসহ ও অন্যান্য বিভাগীয় শহরে গণঅবস্থানের কর্মসূচি ‘সফল’ হয়েছে বলেও দাবি করেন এই বিএনপি নেতা।,এ কর্মসূচি থেকে বিদ্যুতের দাম বৃদ্ধির সিদ্ধান্তের প্রতিবাদে সবাইকে আগামী ১৬ জানুয়ারি সারাদেশে মিছিল-সমাবেশের কেন্দ্রীয় কর্মসূচি পালনের আহ্বান জানান খসরু।,বিএনপির ভাইস চেয়ারম্যান মো. শাহজাহান, মীর মোহাম্মদ নাসির উদ্দিন, চেয়ারপারসনের উপদেষ্টা জয়নুল আবেদীন ফারুক, গোলাম আকবর খোন্দকার ও চট্টগ্রাম নগর বিএনপির আহ্বায়ক ডা. শাহাদাত হোসেনসহ বিভিন্ন কেন্দ্রীয় ও জেলা পর্যায়ের নেতারা কর্মসূচিতে ব্ক্তব্য দেন।,Copyright © 2022, bdnews24",bn,2023-01-11 12:30:00+06:00
Bdnews24,টিপু-প্রীতি হত্যা: প্রতিবেদন দিতে আবার সময় নিল ডিবি,bangladesh,https://bangla.bdnews24.com/bangladesh/65vpi737eb,"ঢাকার মতিঝিলের আওয়ামী লীগ নেতা জাহিদুল ইসলাম টিপু ও কলেজছাত্রী সামিয়া আফনান প্রীতি হত্যা মামলার প্রতিবেদন জমার পিছিয়ে ২৭ ফেব্রুয়ারি নতুন দিন রেখেছে আদালত।,বুধবার ঢাকার মহানগর হাকিম রাজেশ চৌধুরী প্রতিবেদন জমার এ নতুন তারিখ দেন।,এদিন প্রতিবেদন দাখিলের দিন থাকলেও গোয়েন্দা পুলিশের (ডিবি) পরিদর্শক ও মামলার তদন্ত কর্মকর্তা মো. ইয়াসিন সিকদার তা জমা দিতে পারেননি। প্রতিবেদন দিতে এ পর্যন্ত ৯ বার সময় পেয়েছে সংস্থাটি।,গত ২৪ মার্চ রাতে ঢাকার শাজাহানপুরে দুর্বৃত্তদের গুলিতে নিহত হন মতিঝিল থানা আওয়ামী লীগের সাবেক সাধারণ সম্পাদক জাহিদুল ইসলাম টিপু।,ওই সময় টিপুর গাড়ির পাশে রিকশায় থাকা কলেজছাত্রী প্রীতিও গুলিতে নিহত হন। টিপুর গাড়িচালক মুন্না হন গুলিবিদ্ধ।,এ ঘটনায় টিপুর স্ত্রী ফারজানা ইসলাম ডলি অজ্ঞাতনামাদের আসামি করে মামলা করেন।,হত্যাকাণ্ডে জড়িত থাকার অভিযোগে পুলিশ এ পর্যন্ত ২৫ জনকে গ্রেপ্তার করেছে। এর আগে সুমন শিকদার ওরফে মুসাসহ গ্রেপ্তার তিনজন হত্যার সঙ্গে জড়িত থাকার বিষয়টি স্বীকার করেন বলে জানিয়েছিল পুলিশ।,Copyright © 2022, bdnews24",bn,2023-01-11 12:37:00+06:00
Bdnews24,রাজশাহীতেও চালু হচ্ছে স্টার সিনেপ্লেক্স,glitz,https://bangla.bdnews24.com/glitz/w4621cgclm," , ,দেশের উত্তরাঞ্চলের বিভাগীয় শহরটির বাসিন্দারা সর্বাধুনিক প্রযুক্তির সাউন্ড সিস্টেম, বিশাল পর্দাসহ আধুনিক সুযোগ-সুবিধা সম্বলিত প্রেক্ষাগৃহে এখন সিনেমা দেখতে পাবেন। ,আগামী শুক্রবার রাজশাহীতে স্টার সিনেপ্লেক্স উদ্বোধন হবে। শনিবার থেকে দর্শকরা সিনেমা দেখতে পারবেন।,রাজশাহীর বুলনপাড়া আই বাঁধ সংলগ্ন বঙ্গবন্ধু শেখ মুজিব হাইটেক পার্কে একটি হল নিয়ে নির্মিত এই সিনেপ্লেক্সে আসন সংখ্যা ১৭২টি।,উদ্বোধন অনুষ্ঠানে বিনোদন জগতের তারকারাসহ রাজশাহীর বিশিষ্ট ব্যক্তিবর্গ উপস্থিত থাকবেন বলে স্টার সিনেপ্লেক্সের চেয়ারম্যান মাহবুব রহমান রুহেল জানিয়েছেন। ,তিনি গ্লিটজকে বলেন, “পর্যায়ক্রমে আমরা অনেকগুলো মাল্টিপ্লেক্স নির্মাণ করব। দেশের সিনেমা ইন্ডাস্ট্রির প্রসারে আমাদের এই উদ্যোগ অব্যাহত থাকবে। আমরা বিশ্বাস করি, হারানো ঐতিহ্য আবার ফিরে আসবে।”,পরিবার-পরিজন নিয়ে হলে গিয়ে সিনেমা দেখার সুস্থ পরিবেশ আবার তৈরি হবে বলে তার বিশ্বাস।,স্টার সিনেপ্লেক্সের মিডিয়া অ্যান্ড মার্কেটিং বিভাগের সিনিয়র ম্যানেজার মেসবাহ উদ্দিন আহমেদ বলেন, “রাজশাহী দেশের ঐতিহ্যবাহী একটি শহর। এখানে প্রচুর সিনেমাপ্রেমী দর্শক রয়েছেন, যারা স্টার সিনেপ্লেক্সের মতো একটি মাল্টিপ্লেক্স প্রত্যাশা করেন।,“অনেকেই বিভিন্ন মাধ্যমে আমাদের কাছে দাবি জানিয়েছেন। সেই দাবি পূরণের কাজটি করতে পেরে আনন্দিত। আমরা চেষ্টা করছি স্টার সিনেপ্লেক্সকে দেশব্যাপী ছড়িয়ে দিতে, যাতে সারা দেশের মানুষ বিশ্বমানের সিনেমা হলে সিনেমা দেখার সুযোগ পান।”,রাজশাহী শহরে নব্বইয়ের দশক পর্যন্ত সাতটি সিনেমা হল ব্যাপক জনপ্রিয় ছিল। কিন্তু ২০১০ সালের পর চলচ্চিত্রের দুরবস্থা শুরু হলে বন্ধ হতে থাকে হলগুলো।,সবশেষ ২০১৮ সালে বন্ধ হয় উপহার সিনেমা হলটি। একের পর এক সিনেমা হল বন্ধ হওয়ায় একেবারেই হলশূন্য হয়ে পড়ে শহরটি। সেই শূন্যতা কাটিয়ে আবারও হলমুখী হবেন রাজশাহী জেলার সিনেমাপ্রেমী মানুষেরা-এমনটাই আশা সিনেপ্লেক্স কর্তৃপক্ষের।,২০০৪ সালের ৮ অক্টোবর ঢাকার বসুন্ধরা সিটি শপিং মলে যাত্রা শুরু করে দেশের প্রথম মাল্টিপ্লেক্স সিনেমা হল ‘স্টার সিনেপ্লেক্স’। বর্তমানে এর ঢাকায় ৫টি ও চট্টগ্রামে ১টি শাখা রয়েছে। এছাড়া ঢাকার উত্তরা এবং বগুড়ায় নতুন শাখার নির্মাণকাজ চলছে।,Copyright © 2022, bdnews24",bn,2023-01-11 12:40:00+06:00
Bdnews24,"রামুতে রাতে গরু লুট, সকালে মিলল হাত-পা বাঁধা যুবকের লাশ",samagrabangladesh,https://bangla.bdnews24.com/samagrabangladesh/er19t2tzep,"কক্সবাজারের রামুতে ডাকাতদলের গরু লুটের পর সকালে ঘটনাস্থলের পাশের সবজি ক্ষেত থেকে এক যুবকের হাত-পা বাঁধা মরদেহ উদ্ধার করা হয়েছে।,রামু থানার পরিদর্শক (তদন্ত) অরূপ কুমার চৌধুরী জানান, বুধবার সকাল ৭টার দিকে উপজেলার ফতেখাঁরকুল ইউনিয়নের অফিসেরচর এলাকার এক সবজি ক্ষেতে এক যুবকের মৃতদেহ দেখে পুলিশকে খবর দেন স্থানীয়রা। ,নিহত মীর কাশেম (৩২) ওই এলাকার মৃত নিয়ামত আলীর ছেলে।,তবে গ্রামবাসীর দাবি, গরু লুট করতে আসা ডাকাতরা পিটিয়ে হত্যা করেছে এ যুবককে। ,এ ছাড়া গরু চুরি ঠেকাতে ‘৯৯৯’ নম্বরে ফোন করা হলেও পুলিশ পৌঁছাতে দেরি করেছে বলেও অভিযোগ স্থানীয়দের।,অফিসেরচর এলাকার বাসিন্দা ও লুট হওয়া গরুর মালিক মোহাম্মদ আলী বলেন, মঙ্গলবার মধ্যরাত ৩টার দিকে সংঘবদ্ধ ডাকাতদল তার গোয়াল ঘরে থাকা সাতটি গরু নিয়ে যায়।,রাতে তার মেয়ে গোয়ালঘর খালি দেখতে পেলে পরিবারের সদস্যরা গরুর সন্ধানে ছুটোছুটি শুরু করে। পরে প্রধান সড়কে গিয়ে দেখতে পায় ডাকাতদল গরুগুলো গাড়িতে তোলার চেষ্টা করছে।,তিনি বলেন, তার স্বজনরা লুট করা গরুগুলো ডাকাতদলের কবল থেকে কেড়ে নেওয়ারও চেষ্টা চালায়। এ সময় ডাকাতদল তার মেয়ের জামাতা ফারুককে লক্ষ্য করে গুলি ছুড়লে লক্ষ্যভ্রষ্ট হওয়ায় প্রাণে রক্ষা পান তিনি।,""ঘটনার পর থেকে আমার ভাতিজা মীর কাশেম নিখোঁজ ছিল। সকালে স্থানীয়রা মীর কাশেমের মৃতদেহ পার্শ্ববর্তী সবজি ক্ষেতে দেখতে পান।,“ধারণা করা হচ্ছে, রাতে ডাকাতির সময় দেখে ফেলায় ডাকাতরা মীর কাশেমকে শারীরিক নির্যাতন চালিয়ে হত্যার পর হাত-পা-মুখ বেঁধে সেখানে ফেলে গেছে।"",মোহাম্মদ আলী জানান, মীর কাশেমের দু'হাত পেছনে, মুখ, চোখ, এবং পা জোড়া বাঁধা অবস্থায় পাওয়া গেছে।,ডাকাতদের মারধরের শিকার ফারুক বলেন, গরুগুলো গাড়িতে তোলার সময় বাধা দিলে দু’জন ডাকাত তাকে মারধর শুরু করে। পরে তাকে বেঁধে ফেলার চেষ্টা চালায়। ,“এক পর্যায়ে আমি এক ডাকাতকে আটকে রাখলে আরও চারজন এসে মারধর শুরু করে। পরে আমাকে লক্ষ্য করে গুলি ছুড়লে সেটি লক্ষ্যভ্রষ্ট হওয়ায় প্রাণে রক্ষা পাই।”,“এ সময় স্বজনরা এগিয়ে গেলে ডাকাতরা গাড়িতে দুটি বড় আকারের গরু নিয়ে সটকে পড়ে”, বলেন এ যুবক।,গৃহকর্তার ছেলে তারেক ও মেয়ে শামীমা আকতার অভিযোগ করে বলেন, রাতে ডাকাতি চলাকালে ৯৯৯ ফোন নম্বরে কল করে পুলিশের সহায়তা চাওয়া হয়। কিন্তু থানা থেকে ঘটনাস্থল মাত্র এক কিলোমিটার দূরত্বের হলেও পুলিশ পৌঁছে এক ঘণ্টারও বেশি পরে।,""দেরিতে আসার পরও ঘটনাস্থলে আসা পুলিশের এক কর্মকর্তা স্বজনদের ৯৯৯ এ কল করায় আমাদের বকাঝকা করেন।”,পরে সকাল ১০টায় থানায় যোগাযোগ করতে বলেই ঘটনাস্থল ত্যাগ করেন ওই পুলিশ কর্মকর্তা। তবে ওই পুলিশ কর্মকর্তার নাম তারা জানাতে পারেননি।,স্থানীয় ইউপি সদস্য জাফর আলম বলেন, নিহত মীর কাশেম মানসিক ভারসাম্যহীন। সে অপরিচিত লোকজন দেখলে চিল্লাচিল্লি করে।,""ধারণা করা হচ্ছে, রাতে গরু ডাকাতির সময় মীর কাশেম দেখে ফেলে। এ ছাড়া অপরিচিত লোকজনকে দেখার ঘটনা গভীর রাতে হওয়ায় সে হয়তো চিৎকার দিতে চেয়েছিলো। আর ধরা পড়ার আতঙ্কে ডাকাতরা তাকে মারধর এবং হাত-পা-মুখ বেধে হত্যা করেছে,"" বলেন এ জনপ্রতিনিধি।,সকালে ঘটনাস্থল পরিদর্শনে যাওয়া রামু থানার পরিদর্শক (তদন্ত) অরূপ কুমার চৌধুরী বলেন, পুলিশ মৃতদেহ ময়নাতদন্তের জন্য কক্সবাজার জেলা সদর হাসপাতাল মর্গে প্রেরণ করেছে।,রামু থানার ওসি মো. আনোয়ারুল হোসাইন বলেন, “যার মৃতদেহ উদ্ধার করা হয়েছে তিনি মানসিক ভারসাম্যহীন ব্যক্তি। গরু ডাকাতি হয়েছে রাতে, আর তার মৃতদেহ পাওয়া গেছে সকালে।,""তবে দুইটি বিষয় বিবেচনা রেখেই পুলিশ ঘটনার তদন্ত করে রহস্য উদঘাটনের চেষ্টা করছে,” বলেন ওসি।,দেরিতে ঘটনাস্থলে পৌছানোর বিষয়ে আনোয়ারুল বলেন, “৯৯৯ নম্বরে ফোন কল পাওয়ার পরপরই গরু লুট ঠেকাতে তৎপরতা শুরু করে পুলিশ।” ,আর পুলিশের সদস্যদের কাউকে বকাঝকা করার বিষয়টি সত্য নয় দাবি করে ওসি বলেছেন, “রাতে ঘটনাস্থলে উপস্থিত পুলিশ সদস্যদের পোশাকের সঙ্গে ক্যামেরা সংযুক্ত ছিল।”,তিনি জানান, দুই ঘটনায় জড়িতদের চিহ্নিত করে গ্রেপ্তারে পুলিশের অভিযান অব্যাহত রয়েছে।,Copyright © 2022, bdnews24",bn,2023-01-11 12:31:00+06:00
Bdnews24,রাজপথেই জবাব দিতে পারে আওয়ামী লীগ: নাছির,ctg,https://bangla.bdnews24.com/ctg/knqslc2eeh,"আওয়ামী লীগকে ক্ষমতা থেকে হটাতে যারা আস্ফালন দেখাচ্ছে, তাদের রাজপথেই জবাব দেওয়ার হুঁশিয়ারি দিলেন চট্টগ্রাম মহানগর আওয়ামী লীগের সাধারণ সম্পাদক আ জ ম নাছির উদ্দীন।  ,তিনি বলেছেন, “আমাদের শক্তি তৃণমূলের ঐক্য। এই ঐক্যের শক্তিতে আওয়ামী লীগ রাজপথে ছিল, আছে এবং থাকবে। কথিত আন্দোলনকারীদের আস্ফালন, অরাজকতা ও নাশকতাকে রাজপথে থেকেই বালির বাঁধের মত উড়িয়ে দেওয়ার সক্ষমতা আওয়ামী লীগের আছে।”,বুধবার দুপুরে চট্টগ্রাম নগরীর দারুল ফজল মার্কেট চত্বরে ‘অবৈধ ও অগণতান্ত্রিক পন্থায় সরকার উৎখাতে বিএনপি-জামাতের অপচেষ্টা রুখতে’ চট্টগ্রাম নগর আওয়ামী লীগ আয়োজিত সমাবেশে একথা বলেন নাছির। ,এদিন বিএনপি সরকারের পতন ঘটিয়ে নির্দলীয় সরকারের অধীনে নির্বাচনের দাবিতে গণঅবস্থা্ন কর্মসূচি পালন করে সারা দেশে। চট্টগ্রামেও তাদের কর্মসূচি ছিল। ,আ জ ম নাছির বলেন, “বিএনপির ক্ষমতার উৎস বন্দুকের নল। সামরিক স্বৈরশাসক জিয়া সামরিক ইউনিফর্ম গায়ে দিয়ে ক্ষমতা দখল করে রাজনৈতিক উচ্ছিষ্টদের কিনে, দল গঠন করেছিলেন। সুতরাং তারা গণতন্ত্র বোঝে না। ,“জিয়া ক্ষমতায় এসে চিহ্নিত স্বাধীনতাবিরোধী শাহ আজিজকে প্রধানমন্ত্রী ও গণহত্যার খলনায়ক ক্যাপ্টেন হালিমকে মন্ত্রী বানিয়েছিলেন। বেগম জিয়া জঘন্য যুদ্ধাপরাধী মতিউর রহমান নিজামী ও মুজাহিদকে মন্ত্রী বানিয়ে ছিলেন। বিএনপির এই ঘৃণ্য চরিত্র কারও অজানা নয়।”,সমাবেশে নগর কমিটির ভারপ্রাপ্ত সভাপতি মাহতাব উদ্দিন চৌধুরী বলেন, “স্বৈরতন্ত্রের ধারকদের গণতন্ত্রের জন্য মায়া কান্না প্রহসন ছাড়া আর কিছুই নয়। যারা আগুন সন্ত্রাস চালিয়ে মানুষকে পুড়িয়ে হত্যা করেছে,তারা কোন মুখে মানবাধিকারের কথা বলে?”,তিনি বলেন, “আওয়ামী লীগকে যারা ধাক্কা দিয়ে নির্মূল করতে চেয়েছে, তারাই পাল্টা ধাক্কায় ইতিহাসের আস্তাকুড়ে নিক্ষিপ্ত হয়েছে। ইতিহাসের এই পাঠ তথাকথিত আন্দোলনকারীদের জানা থাকা উচিৎ।”,নগর কমিটির প্রচার সম্পাদক শফিকুল ইসলাম ফারুকের সঞ্চালনায় অনুষ্ঠিত সমাবেশে বক্তব্য রাখেন সহ-সভাপতি নঈম উদ্দিন চৌধুরী ও খোরশেদ আলম সুজন, উপদেষ্টা শফর আলী, সম্পাদকমণ্ডলীর সদস্য শফিক আদনান, হাসান মাহমুদ শমসের, শেখ ইফতেখার সাইমুল চৌধুরী, চন্দন ধর, মশিউর রহমান চৌধুরী, মোহাম্মদ হোসেন, হাজী জহুর আহমদ, নির্বাহী সদস্য আবুল মনসুর ও বখতেয়ার উদ্দিন খান প্রমুখ।,বুধবার একই সময়ে নগরীর অলংকার চত্বর, ইপিজেড মোড়, বহদ্দারহাট ও অক্সিজেন মোড়ে সমাবেশ করে আওয়ামী লীগ।,Copyright © 2022, bdnews24",bn,2023-01-11 12:56:00+06:00
Bdnews24,সিরাজগঞ্জে বই উৎসব (ভিডিওসহ),news,https://bangla.bdnews24.com/news/zx0gf2j6l1,"Copyright © 2022, bdnews24",bn,2023-01-11 13:04:00+06:00
Bdnews24,ধারে চেলসিতে পর্তুগিজ স্ট্রাইকার ফেলিক্স,sport,https://bangla.bdnews24.com/sport/iebgisbcil,"ভীষণ বাজে সময় কাটানো চেলসি শক্তি বাড়াল আক্রমণে। আতলেতিকো মাদ্রিদ থেকে ধারে স্ট্যামফোর্ড ব্রিজে নিয়ে এলো জোয়াও ফেলিক্সকে। গোল করার পাশাপাশি আক্রমণের সুর বেঁধে দিতেও পারদর্শী তরুণ এই পর্তুগিজ ফরোয়ার্ড। ,চেলসি বুধবার ক্লাবের ওয়েবসাইটে ২৩ বছর বয়সী ফেলিক্সকে ধারে দলে টানার খবর জানায়। পর্তুগালের বেনফিকায় ক্লাব ক্যারিয়ারের সিনিয়র পর্ব শুরু করা ফেলিক্স ২০১৯ সালে যোগ দেন আতলেকিতোয়। ওই ট্রান্সফারের অঙ্ক দুটি ক্লাবের জন্যই ছিল রেকর্ড। যদিও চুক্তির বিস্তারিত জানায়নি কোনো পক্ষই। ,নতুন চ্যালেঞ্জ নিয়ে ইংল্যান্ডে এসে দারুণ খুশি ফেলিক্স। যোগ দিয়েই চেলসিকে কাঙ্ক্ষিত সাফল্য এনে দেওয়ার প্রতিশ্রুতি দিলেন প্রত্যয়ী কণ্ঠে।,“চেলসির বিশ্বের সেরা দলগুলোর একটি এবং আমি আশা করি, দলটির লক্ষ্যপূরণে সাহায্য করতে পারব। এখানে আসতে পেরে আমি খুব, খুব খুশি এবং স্ট্যামফোর্ড ব্রিজের দলটির হয়ে খেলতে ভীষণ উন্মুখ হয়ে আছি।”,দুই মৌসুম আগে আতলেতিকোর লা লিগা জয়ী দলের সদস্য ছিলেন ফেলিক্স। বেনফিকার হয়ে অভিষেক মৌসুমেই পেয়েছিলেন পর্তুগালের লিগ শিরোপা জয়ের স্বাদ।,ব্যক্তিগত নৈপুণ্যের সুবাদে ২০১৯ সালে ইউরোপের সেরা তরুণ খেলোয়াড়ের খেতাব ‘গোল্ডেন বয়’ অর্জন করেন ফেলিক্স। গত মৌসুমে আতলেকিতোর সমর্থকদের ভোটে দলটির মৌসুম সেরা খেলোয়াড়ের পুরস্কার জেতেন তিনি।,গত বিশ্বকাপেও পর্তুগালের জার্সিতে আলো ছড়ান ফেলিক্স। কাতারের আসরে ঘানার বিপক্ষে পর্তুগালের ৩-২ ব্যবধানের জয়ের ম্যাচে গুরুত্বপূর্ণ একটি গোল করেন। মরুভূমির বিশ্বকাপে দুটি অ্যাসিস্টও করা ফেলিক্স এ পর্যন্ত জাতীয় দলের হয়ে খেলেছেন ২৮টি ম্যাচ। এবার তার সামনে প্রিমিয়ার লিগের আঙিনায় মেলে ধরার সুযোগ।,Copyright © 2022, bdnews24",bn,2023-01-11 12:57:00+06:00
Bdnews24,আট বছর আগে কোকেনসহ গ্রেপ্তার পেরুর নাগরিকের যাবজ্জীবন,bangladesh,https://bangla.bdnews24.com/bangladesh/f6qymdcgbu,"ঢাকার শাহজালাল আন্তর্জাতিক বিমানবন্দরে আট বছর আগে দুই কেজি কোকেনসহ গ্রেপ্তার পেরুর নাগরিক হাইমে বি গোমেজকে যাবজ্জীবন কারাদণ্ড দিয়েছে আদালত।,ঢাকার পঞ্চম অতিরিক্ত মহানগর দায়রা জজ ফাতেমা ফেরদৌস বুধবার এ রায় দেন বলে রাষ্ট্রপক্ষের আইনজীবী এ এফ এম রেজাউর রহমান রুমেল জানান।,বিডিনিউজ টোয়েন্টিফোর ডটকমকে তিনি বলেন, কোকেন উদ্ধারের এ মামলায় আব্দুস সালাম ও সালাউদ্দিন নামে দুই আসামির নামও ছিল। তবে অভিযোগ প্রমাণিত না হওয়ায় তাদের খালাস দেওয়া হয়েছে।,রায়ে বলা হয়, ব্রাজিলের সাওপাওলো থেকে এমিরেটস এয়ারলাইন্সের ফ্লাইটে ২০১৫ সালের ১ সেপ্টেম্বর ভারতে যাওয়ার কথা ছিল গোমেজের। কিন্তু ওই দিন রুট পরিবর্তন করে ফ্লাইটটি ঢাকায় অবতরণ করে।,বিমানবন্দরের শুল্ক কর্মকর্তারা প্রথম দফায় গোমেজের সঙ্গে থাকা মালামাল তল্লাশি করে কিছুই পাননি। পরে এক সূত্রের খবরে দ্বিতীয় দফায় তল্লাশি চালিয়ে তার পরনের জ্যাকেট কেটে তার ভেতর থেকে দুই কেজি কোকেন উদ্ধার করা হয়, যার দাম প্রায় ৫২ কোটি টাকা।,ওই ঘটনায় মাদকদ্রব্য নিয়ন্ত্রণ অধিদপ্তরের পরিদর্শক মোহাম্মদ ওবায়দুল কবির বিমানবন্দর থানায় মামলা করেন। একই বছরের ২ ডিসেম্বর তিনজনের বিরুদ্ধে অভিযোগপত্র দেন তদন্ত কর্মকর্তা মাদকদ্রব্য নিয়ন্ত্রণ অধিদপ্তরের পরিদর্শক মোফাজ্জল হোসেন।,২০১৬ সালের ৭ এপ্রিল তাদের বিরুদ্ধে অভিযোগ গঠন করে বিচার শুরুর আদেশ দিয়েছিল আদালত। রাষ্ট্রপক্ষে আটজনের সাক্ষ্য নিয়ে বুধবার গোমেজকে দোষী সাব্যস্ত করলেন বিচারক।,Copyright © 2022, bdnews24",bn,2023-01-11 13:07:00+06:00
Bdnews24,"ছড়াচ্ছে কোভিডের নতুন উপধরণ, ভ্রমণকারীদের মাস্ক ব্যবহারের তাগিদ ডব্লিউএইচও’র",world,https://bangla.bdnews24.com/world/tnr9u5chga,"করোনাভাইরাসের সর্বশেষ ধরণ ওমিক্রনের কয়েকটি উপধরণ যুক্তরাষ্ট্রে দ্রুত ছড়িয়ে পড়তে শুরু করেছে। এ অবস্থায় বিশ্বব্যাপী দীর্ঘপথ ভ্রমণকারীদের মাস্ক পরা বাধ্যতামূলক করার নিয়ম চালু করতে দেশগুলোকে তাগাদা দিয়েছে বিশ্ব স্বাস্থ্য সংস্থা (ডব্লিউৈএইচও)।,মঙ্গলবার এক সংবাদ সম্মেলনে বিশ্ব স্বাস্থ্য সংস্থার কর্মকর্তারা বলেন, ইউরোপে করোনা ভাইরাসের এক্সবিবি.১.৫ উপধরণ শনাক্তের হার এখনও অনেক কম। কিন্তু সেখানে এই সংখ্যা বাড়ছে।,ডব্লিউএইচওর ইউরোপ অঞ্চলের জ্যেষ্ঠ জরুরি কর্মকর্তা ক্যাথেরিন স্মলউডল বলেন, ‘‘যেসব জায়গায় সংক্রমিত হওয়ার উচ্চ ঝুঁকি থাকে, যেমন উড়োজাহাজে দূলপাল্লার ভ্রমণের ক্ষেত্রে যাত্রীদের অবশ্যই মাস্ক পরার পরামর্শ দেওয়া উচিত।  ,‘‘কোভিড-১৯ সংক্রমণ ছড়িয়েছে এমন যেকোনও জায়গা থেকে আসা যাত্রীদের মাস্ক পরা আবশ্যকীয় করার ব্যবস্থা করতে হবে।”,যুক্তরাষ্ট্রের স্বাস্থ্য কর্মকর্তারা জানান, দেশটিতে এ সপ্তাহে (৭ জানুয়ারি পর্যন্ত) যে কয়জনের দেহে কোভিড সংক্রমণ শনাক্ত হয়েছে তাদের প্রায় সাড়ে ২৭ শতাংশ ওমিক্রনের সবচেয়ে বেশি সংক্রামক উপধরণ এক্সবিবি.১.৫ দ্বারা আক্রান্ত।,যদি বিশ্বকে এখন আবার এক্সবিবি.১.৫ উপধরণের কারণে হওয়া কোভিড-১৯ সংক্রমণের নতুন ঢেউ দেখতে হয়ে তবে ঠিক কী হবে তা এখনো বিশেষজ্ঞদের ‍কাছে স্পষ্ট নয়।,তবে তারা আশা করছেন, কোভিড-১৯ এর টিকা ভাইরাসের এই উপধরণটির বিরুদ্ধেও কার্যকর হবে। সংক্রমণ ঠেকাতে না পারলেও রোগীর দেহে গুরুতর উপসর্গ, হাসপাতালে ভর্তি বা মৃত্যু ঠেকিয়ে দিতে পারবে।,Copyright © 2022, bdnews24",bn,2023-01-11 13:08:00+06:00
Bdnews24,"'স্কুলে যেতেও মন চায়, কামও করতে ভাল্লাগে' (ভিডিওসহ)",news,https://bangla.bdnews24.com/news/66owjyiujw,"Copyright © 2022, bdnews24",bn,2023-01-11 13:25:00+06:00
Bdnews24,কুড়িগ্রামে জমে উঠেছে খেজুরের গুড়ের বাণিজ্য (ভিডিওসহ),news,https://bangla.bdnews24.com/news/qxwsmsce55,"Copyright © 2022, bdnews24",bn,2023-01-11 13:20:00+06:00
Bdnews24,অভিশাপের নাম বাল্যবিয়ে (ভিডিওসহ),news,https://bangla.bdnews24.com/news/3z2ld8e49l,"Copyright © 2022, bdnews24",bn,2023-01-11 13:28:00+06:00
Bdnews24,দ. আফ্রিকার পর ভারতকে হারিয়ে প্রস্তুতি সারল বাংলাদেশ,cricket,https://bangla.bdnews24.com/cricket/hpfdixgdrj," ,জোহানেসবার্গের সেন্ট স্টিথিয়ান্স কলেজ মাঠে নিজেদের শেষ প্রস্তুতি ম্যাচে বুধবার ভারতের বিপক্ষে বাংলাদেশের জয় ৩ রানে।,টস জিতে ব্যাটিংয়ে নেমে বাংলাদেশ ২০ ওভারে ৭ উইকেট হারিয়ে তোলে ১২১ রান।,চার নম্বরে নেমে ৪৮ বলে ৭ ছক্কা ও ২ চারে অপরাজিত ৭৮ রানের বিধ্বংসী ইনিংস খেলেন দলের সহ-অধিনায়ক স্বর্ণা।,দুই অঙ্কে যেতে পারেন আর কেবল আফিয়া হুমাইরা আনাম প্রত্যাশা। এই ওপেনার ১৯ বলে একটি করে চার-ছকায় করেন ১২ রান।,জবাবে ভারত ২ উইকেট হারিয়ে যেতে পারে ১১৮ পর্যন্ত। ,তৃষা গঙ্গাদি ৩৬ বলে সর্বোচ্চ ৪৪ রান করে রান আউট হন। ভারতের হয়ে আন্তর্জাতিক ক্রিকেটে খেলা ওপেনার শেফালি ভার্মা ৫০ বলে করেন অপরাজিত ৪৩ রান।,বাংলাদেশের হয়ে একমাত্র উইকেটটি নেন দিপা খাতুন। ৪ ওভারে তিনি রান দেন ১৫।,দেশের হয়ে আন্তর্জাতিক ক্রিকেটে খেলা দুই ক্রিকেটার লেগ স্পিনার রাবেয়া খান ৪ ওভারে ১৪ রান, পেসার মারুফা আক্তার ৪ ওভারে ২৪ রান দেন।,আন্তর্জাতিক ক্রিকেটে খেলা আরও একজন আছেন বিশ্বকাপের দলে- ওপেনার দিলারা আক্তার। তিনি এ দিন ১২ বলে করেন ৫ রান।,মূল টুর্নামেন্টের আগে দুটি প্রস্তুতি ম্যাচই জিতল বাংলাদেশ। প্রথম ম্যাচে দক্ষিণ আফ্রিকার বিপক্ষে ডাকওয়ার্থ লুইস স্টান পদ্ধতিতে ৭ রানে জিতেছিল দিশা বিশ্বাসের দল।,সেদিন স্বাগতিকদের ৯৮ রানে আটকে দিয়ে বাংলাদেশ ৪ উইকেটে ৭২ রান তোলার পর বৃষ্টিতে আর খেলা হয়নি।,ওই ম্যাচে ৪ ওভারে ১৩ রানে ৩ উইকেট নিয়েছিলেন মারুফা। দিশা ২৩ রানে ও দিপা ১৫ রানে নিয়েছিলেন ২টি করে উইকেট। স্বর্ণা সেদিনও সর্বোচ্চ ২০ রানে অপরাজিত ছিলেন ২১ বল খেলে।,দক্ষিণ আফ্রিকায় ২০২০ সালে ছেলেদের অনূর্ধ্ব-১৯ বিশ্বকাপে ফাইনালে ভারতকে হারিয়ে চ্যাম্পিয়ন হয়েছিল বাংলাদেশ। ওই সাফল্যের অনুপ্রেরণায় একই দেশে এবার মেয়েদের বয়সভিত্তিক বিশ্বকাপে ভালো কিছু করার আশার কথা দেশ ছাড়ার আগে বলে গেছেন অধিনায়ক দিশা।,দুটি প্রস্তুতি ম্যাচে জয়ের পর এবার মূল লড়াইয়ে নামার অপেক্ষা। আগামী শনিবার টুর্নামেন্টের উদ্বোধনী ম্যাচে বাংলাদেশ খেলবে অস্ট্রেলিয়ার বিপক্ষে।,১৬ দলের টুর্নামেন্টে ‘এ’ গ্রুপে বাংলাদেশের অন্য দুই প্রতিপক্ষ শ্রীলঙ্কা ও যুক্তরাষ্ট্র।,Copyright © 2022, bdnews24",bn,2023-01-11 12:47:00+06:00
Bdnews24,"ফরিদপুরে ‘হেলমেট বাহিনী’র হামলায় গণঅবস্থান পণ্ড, অভিযোগ বিএনপির",samagrabangladesh,https://bangla.bdnews24.com/samagrabangladesh/2hqumz6g5d,"ফরিদপুরে কেন্দ্রীয় কর্মসূচির অংশ হিসেবে গণঅবস্থান কর্মসূচি চলাকালে ‘আওয়ামী লীগের লোকজন হেলমেট পরিহিত অবস্থায়’ হামলা চালিয়েছে বলে অভিযোগ করেছে বিএনপি। ,বুধবার দুপুরে এ ঘটনার সময় হাতবোমা বিস্ফোরণ, ধাওয়া-পাল্টা ধাওয়া ও ইট-পাটকেল নিক্ষেপের ঘটনাও ঘটে। এরপর কর্মসূচি পণ্ড হয়ে যায়।,বিএনপির দাবি, এতে তাদের ২০ নেতাকর্মী আহত হয়েছেন। অপরদিকে আওয়ামী লীগ বলছে, বিএনপির অন্তর্কোন্দলের কারণে এই ঘটনা ঘটেছে।  ,পরিস্থিতি নিয়ন্ত্রণ করতে গিয়ে পুলিশের চার সদস্য আহত হয়েছেন। ঘটনাস্থল থেকে ১০ জনকে আটক করা হয়েছে বলে ফরিদপুর কোতোয়ালী থানার ওসি এম এ জলিল জানান।,সরকারের পদত্যাগ, অবৈধ সংসদ বাতিল, নির্দলীয় নিরপেক্ষ সরকারের অধীনে নির্বাচনসহ ১০ দফা এবং বিএনপি চেয়ারপারসন খালেদা জিয়াসহ নেতাদের মুক্তি দাবিতে দেশব্যাপী কর্মসূচির অংশ হিসেবে ফরিদপুরে এ গণঅবস্থানের আয়োজন করা হয়।,সকাল ১১টায় শহরের অম্বিকা ময়দানে এ কর্মসূচির শুরুতেই জাসাসের শিল্পীরা গণসংগীত পরিবেশন করেন। পরে নেতাদের বক্তব্য চলছিল। বেলা সাড়ে ১২টার দিকে হামলার ঘটনা ঘটে বলে অভিযোগ করে বিএনপি। ,ফরিদপুর জেলা বিএনপির সদস্যসচিব এ কে কিবরিয়া স্বপন বলেন, “আমাদের শান্তিপূর্ণ কমসূচি চলাকালে ক্ষমতাসীন দলের নেতাকর্মীরা মঞ্চের উত্তর দিকে শহীদ সূফি সড়কে এসে হেলমেট পড়ে হাতবোমার বিস্ফোরণ ঘটায় এবং ইট-পাটকেল নিক্ষেপ করতে থাকে।“,প্রত্যক্ষদর্শীরা জানান, হাতবোমার বিস্ফোরণের শব্দে বিএনপির নেতাকর্মীরা প্রথমে ছোটাছুটি করা শুরু করলেও পরে তারা ইট-পাটকেল নিক্ষেপ করতে থাকে। এতে ওই এলাকা রণক্ষেত্রে পরিণত হয়। পুরো এলাকায় আতঙ্ক ছড়িয়ে পড়ে। পথচারীরা আতঙ্কগ্রস্ত হয়ে দৌড়াদৌড়ি শুরু করেন।,পরে পুলিশ এসে উভয় পক্ষকে ছত্রভঙ্গ করার চেষ্টা করে। এ সময় অতিরিক্ত পুলিশ সুপার (সদর সার্কেল) সুমন রঞ্জন করের নেতৃত্বে পুলিশের একটি দল চৌরঙ্গী মোড়ের পূর্বদিকের মুখে অবস্থান নেয়। ইট-পাটকেলে পুলিশের বেশ কয়েকজন সদস্যও আহত হয়।,অতিরিক্ত পুলিশ সুপার সুমন রঞ্জন কর বলেন, “এখানে বিএনপির একাধিক পক্ষ রয়েছে। তাদের মধ্যে বিরোধের কারণে হামলার ঘটনা ঘটে।“,তিনি আরও বলেন, পরিস্থিতি নিয়ন্ত্রণ করতে বেশ কিছু কাঁদুনে গ্যাস ও রাবার বুলেট ছুড়া হয়। এ ঘটনায় পুলিশ সদস্যসহ বেশ কিছু লোক আহত হয়েছেন।,তবে হামলার অভিযোগ অস্বীকার করে ফরিদপুর জেলা আওয়ামী লীগ সভাপতি শামীম হক সন্ধ্যায় বিডিনিউজ টোয়েন্টিফোর ডটকমকে বলেন, “ওই সময় আমরা শহরের রাসেল স্কয়ারে মিটিং করছিলাম। আমরা কেউ তাদের কর্মসূচিতে বাধা দেইনি।”,“নিজেদের অভ্যন্তরীণ কোন্দলে বিরোধ সৃষ্টি করে অপরের ঘাড়ে দোষ দেওয়া বিএনপির চিরাচরিত স্বভাব। এখানেও তারা এটা করেছে।”,কর্মসূচিতে বিএনপির ভাইস চেয়ারম্যান অ্যাডভোকেট আহমেদ আজম খান, বিএনপির চেয়ারপারসনের উপদেষ্টা জহিরুল হক শাহজাদা, বিএনপির সাংগঠনিক সম্পাদক শামা ওবায়েদ, সহসাংগঠনিক সম্পাদক খন্দকার মাশুকুর রহমান মাশুক, কেন্দ্রীয় নির্বাহী কমিটির সদস্য শাহ্ মো. আবু জাফর, কাজী হুমায়ুন কবির, ফরিদপুর জেলা বিএনপির আহ্বায়ক সৈয়দ মোদাররেস আলী ঈসা, মহানগর বিএনপির আহ্বায়ক এ এফ এম কাইয়ুম জঙ্গি, শরীয়তপুর জেলা বিএনপির সাধারণ সম্পাদক সরদার নাসিরুদ্দিন কালু, সাংগঠনিক সম্পাদক সাইদ আহমেদ আসলাম, রাজবাড়ী জেলা বিএনপির আহ্বায়ক অ্যাডভোকেট লিয়াকত হোসেন, গোপালগঞ্জ জেলা বিএনপির আহ্বায়ক রফিকুল ইসলাম উপস্থিত ছিলেন।,Copyright © 2022, bdnews24",bn,2023-01-11 13:35:00+06:00
Bdnews24,আরও এক বছরের জন্য বাংলাদেশের কোচ কাবরেরা,sport,https://bangla.bdnews24.com/sport/w0ew9y83m3,"কাবরেরার সঙ্গে আরও এক বছরের চুক্তি করার বিষয়টি বুধবার ভিডিও বার্তায় জানান ন্যাশনাল টিমস কমিটির চেয়ারম্যান কাজী নাবিল আহমেদ। সব কিছু পর্যালোচনা করে এ সিদ্ধান্ত নেওয়া হয়েছে বলে জানান তিনি।,“আপনারা সবাই জানেন হাভিয়ের কাবরেরা গত এক বছর ধরে বাফুফের সঙ্গে কাজ করে যাচ্ছেন। তার সঙ্গে আলোচনা করে ও অন্য সবকিছু পর্যালোচনা করে জাতীয় দল কমিটি গত মাসে তার সঙ্গে আগামী এক বছরের জন্য চুক্তি নবায়ন করার সিদ্ধান্ত নেয়। এরইমধ্যে তার কাছে চুক্তিপত্র পাঠিয়েছিলাম। উভয়পক্ষের এরই মধ্যে চুক্তি স্বাক্ষর হয়ে গেছে।”,“গতকাল সে (কাবরেরা) বাংলাদেশে পৌঁছেছেন। এ বছরের যে কাজ রয়েছে, গত বছরের আলোকে তার ধারাবাহিকতা অব্যাহত থাকবে। এ বছর অনেক গুরুত্বপূর্ণ খেলা রয়েছে। এএফসির বাছাই পর্বের খেলা রয়েছে। রয়েছে অনূর্ধ্ব-২৩ দলের খেলাও। তাছাড়া অন্য বয়সভিত্তিক ও ফিফা উইন্ডোর ম্যাচও রয়েছে।”,আগামী মার্চের ফিফা উইন্ডোতে ম্যাচ খেলার পরিকল্পনা রয়েছে বাফুফের। এ বছরই সেপ্টেম্বরে এএফসি অনূর্ধ্ব-২৩ এশিয়ান কাপের বাছাইয়ে খেলবে বাংলাদেশ।,২০২২ সালের শুরুর দিকে স্প্যানিশ এই কোচের হাতে দলের হাল তুলে দিয়েছিল বাফুফে। ৩৮ বছর বয়সী এই কোচের হাত ধরে গত বছর কম্বোডিয়াকে প্রীতি ম্যাচে হারিয়ে একমাত্র জয় পায় বাংলাদেশ। প্রীতি ম্যাচে ড্র করে মঙ্গোলিয়া ও ইন্দোনেশিয়ার বিপক্ষে।,Copyright © 2022, bdnews24",bn,2023-01-11 13:36:00+06:00
Bdnews24,"ফ্লাইট নিয়ন্ত্রণ ব্যবস্থায় ত্রুটি, যুক্তরাষ্ট্র জুড়ে অভ্যন্তরীণ বিমান চলাচল বন্ধ",world,https://bangla.bdnews24.com/world/52c868cse6,"ফ্লাইট নিয়ন্ত্রণ ব্যবস্থায় ত্রুটির কারণে যুক্তরাষ্ট্র জুড়ে সব ধরণের অভ্যন্তরীণ উড়োজাহাজ চলাচল বেশ কয়েক ঘণ্টার জন্য বন্ধ রাখা হয়েছে।,ফেডারেল অ্যাভিয়েশন অ্যাডমিনিস্ট্রেশনের (এফএএ) পক্ষ থেকে বলা হয়, ‘‘সিস্টেমে এমন একটি ত্রুটি দেখা দিয়েছে যেটি পাইলটদের ফ্লাইট রুটে সম্ভাব্য বিপদ সম্পর্কে সতর্ক করছে।”,ক্রুটি সারিয়ে ফ্লাইট পরিচালনা ব্যবস্থা পুনরায় স্বাভাবিক করতে কাজ চলছে। তবে স্থানীয় সময় বুধবার অন্তত সকাল ৯টা (ইটি) পর্যন্ত (জিএমটি ১৪:০০) কোনো ফ্লাইট উড্ডয়ন করবে না বলে জানিয়েছে এফএএ কর্তৃপক্ষ।,টুইটারে এক বার্তায় তারা আরো জানান, ‘‘বিভ্রাটের পর এফএএ এখনও নোটিস টু এয়ার মিশন (এনওটিএএম) সিস্টেমকে পুরোপুরি পুনরুদ্ধার করতে কাজ করছে। কিছু কিছু কার্যক্রম স্বাভাবিক হতে শুরু করেছে। তবে ন্যাশনাল এয়ারস্পেস সিস্টেমের কার্যক্রম এখনও সীমিত রয়েছে।”,ফ্লাইট ট্র্যাকিং ওয়েবসাইট ‘ফ্লাইটঅ্যাওয়ার’ এর দেওয়া সর্বশেষ তথ্যানুযায়ী স্থানীয় সময় বুধবার সকাল ৭টা ১৯ মিনিট (ইটি) পর্যন্ত যুক্তরাষ্ট্রের অভ্যন্তরে, আসা ও যাওয়া মিলিয়ে মোট ১,২৩০টি ফ্লাইট এই যান্ত্রিক ত্রুটির কারণে বিলম্বিত হয়েছে।,বিমান চলাচলে এই বিভ্রাটের বিষয়টি যুক্তরাষ্ট্রের প্রেসিডেন্ট জো বাইডেনকে জানানো হয়েছে জানিয়ে হোয়াইট হাউজের পক্ষ থেকে বলা হয়, এখন পর্যন্ত এ ঘটনায় ‘সাইবার হামলার’ কোনো প্রমাণ পাওয়া যায়নি।,কী কারণে এমন ঘটনা ঘটেছে সেটা খুঁজে দেখতে প্রেসিডেন্ট বাইডেন ‘একটি পূর্ণাঙ্গ তদন্তের নির্দেশ দিয়েছেন’ বলে টুইটারে জানান হোয়াইট হাউজের প্রেসসচিব।,এফএএ জানায়, মূলত এয়ার মিশন্স সিস্টেমের নোটিস প্রদাণ অংশে এই ত্রুটি দেখা দিয়েছে।,আমেরিকান এয়ারলাইন্স কর্তৃপক্ষ জানান, তাদের ‘মালামাল পরিবাহী উড়োজাহাজসহ সব ফ্লাইটের উপর বিভ্রাট প্রভাব ফেলেছে।,ইউনাইটেড এয়ারলাইন্স বলেছে, এফএএ থেকে পরবর্তী আপডেট না পাওয়া পর্যন্ত তারা তাদের সব অভ্যন্তরীণ ফ্লাইট ছাড়তে বিলম্ব করবে।,Copyright © 2022, bdnews24",bn,2023-01-11 13:17:00+06:00
Bdnews24,"আওয়ামী লীগকে উৎখাত করবে, এমন শক্তি দেশে নেই: শেখ হাসিনা",politics,https://bangla.bdnews24.com/politics/0w1b8a9clw,"সরকারের পতন ঘটাতে বিরোধী দলের আন্দোলনের মধ্যে কড়া জবাব দিলেন প্রধানমন্ত্রী শেখ হাসিনা। ,তিনি বলেছেন, আওয়ামী লীগকে ক্ষমতা থেকে উৎখাত করার ক্ষমতা দেশে কারও নেই।,বিএনপিকে নিয়ে জাতীয় পার্টির এক সংসদ সদস্যের শঙ্কা প্রকাশের পর তাকে অভয়ও দিয়েছেন আওয়ামী লীগ সভাপতি শেখ হাসিনা। ,বুধবার সংসদে প্রশ্নোত্তর পর্বে জাতীয় পার্টির সংসদ সদস্য ফখরুল ইমামের প্রশ্নের উত্তর দিতে গিয়ে তাকে অভয় এবং সরকার বিরোধীদের সতর্কবার্তা দেন সংসদ নেতা। ,এদিনই আওয়ামী লীগকে ক্ষমতা থেকে হটিয়ে নির্দলীয় সরকারের অধীনে নির্বাচনের দাবিতে গণ অবস্থান কর্মসূচি পালন করে সংসদ থেকে পদত্যাগ করে যাওয়া বিএনপি ও তার মিত্র দলগুলো। ,এই প্রেক্ষাপটে ‘ওয়ান-ইলেভেনের’ কথা তুলে ধরে জাতীয় পার্টির ফখরুল ইমাম প্রধানমন্ত্রীর কাছে প্রশ্ন রাখেন- “আমরা জানি, আজকে কিন্তু এক-এগারো … দেশের যে পরিস্থিতি আমরা জানি, আমাদের দেশে প্রজ্ঞাবান নেতা আছে, অনুমানের ক্ষমতা যে ক্ষমতা- এক এগারোর আসবে না আবার; তবুও আমার জিজ্ঞাসা- সব পক্ষের মধ্যে রাজনৈতিক সমঝোতার লক্ষ্যে পা বাড়ানোর বোধ হয় এখনই সময়। আপনি কী মনে করেন?”,তাৎক্ষণিক এই প্রশ্নের উত্তরে শেখ হাসিনা টানা ১৪ বছর ধরে আওয়ামী লীগের ক্ষমতায় থাকার বিষয়টি তুলে ধরে বলেন, “বিএনপির চরম দুঃশাসনের কারণে, তার ফলেই ওয়ান-ইলেভেনের ঘটনা ঘটেছিল। আন্দোলনের নামে মানুষ পুড়িয়ে মারা, গাছ কেটে ফেলা, এগুলোই তো তারা করেছে।,“আমরা সরকারে যখন আছি, জনগণের জানমাল রক্ষা করার দায়িত্ব আমাদের। এমন কোনো শক্তি তৈরি হয়নি বাংলাদেশে যে আওয়ামী লীগ সরকারকে উৎখাত করতে পারে।”,নিজ দলের ইতিহাস তুলে ধরে তিনি বলেন, “আওয়ামী লীগ অবৈধ ক্ষমতা দখলকারী, মিলিটারি ডিকটেটরের পকেট থেকে জন্ম নেয়নি, আওয়ামী লীগের জন্ম হয়েছে এদেশের মাটি ও মানুষের কাছ থেকে। কাজেই আমাদের শিকড় অনেক দূর প্রোথিত আছে।,“আইয়ুব খান চেষ্টা করেছে, ইয়াহিয়া চেষ্টা করেছে, জিয়া চেষ্টা করেছে, জেনারেল এরশাদ চেষ্টা করেছে, খালেদা জিয়াও চেষ্টা করেছে আওয়ামী লীগকে ধ্বংস করতে। পারেনি, পারবেও না ইনশাআল্লাহ। আর কোনো দিন পারবে না।”,জনগণের আওয়ামী লীগের উপরই বার বার আস্থা রাখছে দাবি করে শেখ হাসিনা বলেন, “জনগণ স্বতঃস্ফূর্তভাবে আওয়ামী লীগকে ভোট দেয় একারণে যে তারা জানে,আওয়ামী লীগ যে ওয়াদা দেয়, তা রাখে। আওয়ামী লীগ যে কথা দেয়, সে কথা রাখে। একমাত্র আওয়ামী লীগ সরকার আছে বলেই মানুষ ভোটটা শান্তিতে দিতে পারছে।”,আওয়ামী লীগের টানা ক্ষমতায় থাকা নিয়ে যারা প্রশ্ন তোলেন, তাদের উদ্দেশে তিনি বলেন, “তারপর প্রশ্ন তোলে কারা? এ নির্বাচনকে কলুষিত করেছে, নির্বাচনী প্রক্রিয়াকে ধ্বংস করেছে, মানুষের ভোটের অধিকার ছিনিয়ে নিয়েছে, যারা মানুষের ভাগ্য নিয়ে ছিনিমিনি খেলেছে, তারা প্রশ্ন তোলে।”,সংসদের প্রধান বিরোধী দল জাতীয় পার্টির সংসদ সদস্যকে আশ্বস্ত করে তিনি বলেন, “কাজেই আপনার (স্পিকার) মাধ্যমে এ সংসদ সদ্যকে বলি-ঘাবড়ানোর কিছুই নেই- এটুকু বলতে পারি। ঘাবড়াবেন না; আমরা আছি না? কোনো চিন্তা নেই।”,মেগা প্রকল্পে দুর্নীতির অভিযোগ নাকচ করে প্রধানমন্ত্রী শেখ হাসিনা বলেছেন, সুনির্দিষ্ট অভিযোগ করতে পারলে তিনি জবাবও দিতে তৈরি।,গণফোরামের সংসদ সদস্য মোকাব্বির খান একটি সম্পূরক প্রশ্নে মেগা প্রকল্প ও কুইক রেন্টালসহ বিভিন্ন খাতে দুর্নীতির অভিযোগ করেন।,মোকাব্বিরের প্রশ্নের জবাবে প্রধানমন্ত্রী বলেন, “মনে হচ্ছে, আমাদের সংসদ সদস্য বিরোধী দলে শক্তিশালী হওয়ার চেষ্টা করছেন। কিন্তু যেসমস্ত অভিযোগ তিনি এনেছেন তা সম্পূর্ণ অমুলক।,“তিনি মেগা প্রকল্প নিয়ে কথা বলেছেন। এই মেগা প্রকল্পের সুবিধাভোগী কারা? এদেশের সাধারণ মানুষ। এই মেগা প্রকল্প অন্য কোনো সরকার করতে পারেনি, আওয়ামী লীগ সরকারই করেছে।”,পদ্মা সেতু, মেট্রোরেল প্রকল্প বাস্তবায়নের কথা তুলে ধরে তিনি বলেন, “ওয়ার্ল্ড ব্যাংক তো পদ্মা সেতুতে দুর্নীতির অভিযোগ এনেছিল। তারা প্রমাণ করতে পারেনি। এটা শুধু আমার কথা নয়, কানাডার ফেডারেল কোর্টের মামলার রায়েই বলা হয়েছে- সকল অভিযোগ মিথ্যা।,“সেক্ষেত্রে কীভাবে বললেন, দুর্নীতি হচ্ছে বাংলাদেশে। দুর্নীতি যদি সত্য হত, তাহলে এত অল্প সময়ে এসব প্রজেক্টের কাজ কি শেষ হত?”,মোকাব্বির খানকে উদ্দেশ করে প্রধানমন্ত্রী বলেন, “মাননীয় সংসদ সদস্য বাংলাদেশের নাগরিক। উনার একটা সেকেন্ড হোমও আছে। সেই সেকেন্ড হোম অর্থাৎ ইংল্যান্ডে বিদ্যুতের দাম দেড়শ পার্সেন্ট বৃদ্ধি পেয়েছে। সেখানে ভোগ্যপণ্যে মূল্যস্ফীতি ১৩ দশমিক ৩ শতাংশ। সেখানে জ্বালানি তেলের দাম বৃদ্ধি পেয়েছে। প্রতিটি পরিবারকে নির্দেশ দেওয়া হয়েছে যেন বিদ্যুত সাশ্রয় করা হয়। নিয়মের ব্যত্যয় হলে জরিমানা কর করা হয়। কিন্তু বাংলাদেশে এখনও সেই অবস্থা নয়।”,সরকার বিদ্যুৎ উৎপাদন বাড়াতে দ্রুত ভাড়াভিত্তিক বিদ্যুৎ কেন্দ্রগুলো তৈরি করেছিল উল্লেখ করে প্রধানমন্ত্রী বলেন, “কুই্ক রেন্টাল বিদ্যুৎকেন্দ্রগুলো এনেছিলাম বলেই আমরা মানুষকে বিদ্যুৎ দিতে পেরেছিলাম। এখন আমরা প্রতি ঘরে ঘরে বিদ্যুৎ দিচ্ছি। কুইক রেন্টালে যদি দুর্নীতি হত, তাহলে তো এত বিদ্যুৎ দিতে পারার কথা ছিল না।,“বিএনপির আমলে বিদ্যুতে দুর্নীতি হয়েছিল বলেই বিশ্ব ব্যাংক টাকা বন্ধ করে দিয়েছিল। ঢাকা ময়মনসিংহ সড়কে দুর্নীতি করেছিল বলেই সেই টাকা বন্ধ হয়ে গিয়েছিল। আওয়ামী লীগের আমলে সেটা হয়নি। যেখানে বড় বড় মহারথীরা আমাদের দুর্নীতির খোঁজ পায়নি। সেখানে কিছু লোক ভাঙা রেকর্ডের মতো বলেই যাচ্ছেন- কুইক রেন্টাল, কুইক রেন্টাল!”,মোকাব্বিরকে চ্যালেঞ্জ ছুড়ে দিয়ে শেখ হাসিনা বলেন, “মাননীয় স্পিকার আপনার মাধ্যমে মাননীয় সম্পূরক প্রশ্নকর্তাকে আমি চ্যালেঞ্জ দিচ্ছি- কোথায়, কত দুর্নীতি হয়েছে? সেই কথাটা তাকে এখানে স্পষ্ট বলতে হবে। যার জবাব আমি দেব।”,সরকারি দলের সংসদ সদস্য ধীরেন্দ্র দেবনাথ শম্ভুর এক প্রশ্নের জবাবে এই সংকটকালে পণ্য মজুদদারি ও কালোবাজারি করলে কঠোর ব্যবস্থা নেওয়ার হুঁশিয়ারি দেন প্রধানমন্ত্রী শেখ হাসিনা।,তিনি বলেন, “আমাদের ব্যবসায়ী, যারা ভোগ্যপণ্যের ব্যবসা করেন, এটা খুবই দুর্ভাগ্যের বিষয় রোজা-উৎসব বা চাহিদার সময়ে তারা যে করে হোক দাম বাড়িয়ে দেওয়ার চেষ্টা করে।,“এটা আসলে অমানবিক। যারা মজুদদারি, কালোবাজারি, এলসি খোলা নিয়ে দুই নম্বরি করবে, তাদের বিরুদ্ধে যথাযথ ব্যবস্থা আমরা নিচ্ছি এবং নেব। প্রয়োজনে আরও কঠোর ব্যবস্থা আমরা নেব। মানুষের কষ্ট যেন না হয়, সেদিকে আমরা দৃষ্টি দেব।”,প্রধানমন্ত্রী পানি, বিদ্যুৎ, তেল, গ্যাসসহ সবকিছু ব্যবহারে সাশ্রয়ী হওয়ার আহ্বান জানান।,আরেক প্রশ্নের জবাবে তিনি বলেন, রমজান মাসে যে পণ্যগুলো প্রয়োজন, তার সরবরাহ নিশ্চিত করতে বিশেষ দৃষ্টি দেওয়া হয়েছে।,Copyright © 2022, bdnews24",bn,2023-01-11 13:41:00+06:00
Bdnews24,সোলেদার রুশ নিয়ন্ত্রণে যাওয়ার দাবি অস্বীকার করল ইউক্রেইন,world,https://bangla.bdnews24.com/world/r9nyihxw4x,"পূর্ব-ইউক্রেইনের লবণখনির শহর সোলেদারের নিয়ন্ত্রণ নেওয়ার রুশ বাহিনীর দাবি অস্বীকার করেছে ইউক্রেইনের সেনাবাহিনী।,শহরটিতে তুমুল লড়াই চলছে বলে জানিয়েছে তারা। এ লড়াইকে দ্বিতীয় বিশ্বযুদ্ধের সময়কার লড়াইয়ের সঙ্গে তুলনা করেছে ইউক্রেইন বাহিনী।,ইউক্রেইনের পূর্বাঞ্চলের সামরিক কমান্ডের মুখপাত্র শেরহি শেরেভাতি ইউক্রেইনের টিভিতে বলেছেন, ইউক্রেইনীয় বাহিনী রুশ বাহিনীকে যুদ্ধের সম্মুখসারি ভেদ করে এগুতে দেয়নি।,“শহরটি রাশিয়া ফেডারেশনের নিয়ন্ত্রণে চলে যায়নি। সেখানে খুবই জটিল পরিস্থিতি বিরাজ করছে”, বলেন তিনি।,শত্রুপক্ষকে সবচেয়ে বেশি ঘায়েল করে এবং ইউক্রেইনের ক্ষয়ক্ষতি এড়িয়ে পরিস্থিতিকে কেমন করে স্থিতিশীল করা যায় সেটি নিয়ে এখন সামরিক কমান্ড কাজ করছে বলে জানান শেরহি।,রাশিয়ার ভাড়াটে সেনাদের গোষ্ঠী ওয়াগনার গ্রুপ বুধবার সোলেদার শহরের নিয়ন্ত্রণ নেওয়ার দাবি করেছে। সোলেদারের নিয়ন্ত্রণ নিতে পারলে তা রাশিয়ার জন্য সুবিধাজনক হবে।,কারণ, রুশ বাহিনীর লক্ষ্য সোলেদারের কাছের শহর বাখমুত দখলে নেওয়া। আর বাখমুত দখলে নিতে পারলে সেটি হবে ইউক্রেইনের পূর্বাঞ্চলীয় দনবাস অঞ্চলের পূর্ণ নিয়ন্ত্রণ নেওয়ার পথে রাশিয়ার জন্য বড় ধরনের অগ্রগতি।,বার্তা সংস্থা রয়টার্স সোলেদার শহরের মাঠ পর্যায়ের পরিস্থিতি নিরপেক্ষভাবে যাচাই করতে পারেনি।,ইউক্রেইনের পূর্বাঞ্চলের সামরিক কমান্ডের মুখপাত্র শেরহি বলেছেন, রাশিয়ার হাতে এখনও সোভিয়েত যুগের অনেক অস্ত্র আছে এবং তারা আধুনিক কিছু অস্ত্রের সঙ্গে সোভিয়েত যুগের শসস্ত্র যান ব্যবহার করছে।,তিনি আরও বলেন, “আমাদের পার্টনাররা আমাদেরকে আরও আধুনিক অস্ত্র দিচ্ছে। পশ্চিমা এইসব অস্ত্র নির্ভুলভাবে লক্ষ্যে আঘাত হানতে সক্ষম এবং এতে ইউক্রেইনের সুবিধা হচ্ছে।”,Copyright © 2022, bdnews24",bn,2023-01-11 14:11:00+06:00
Bdnews24,আন্দোলনে জনগণ আরও জাগবে: গণঅবস্থান শেষে ফখরুল,politics,https://bangla.bdnews24.com/politics/jink6fagig,"সরকার হটানোর আন্দোলনে জনগণকে আরও ‘জেগে ওঠা’র ডাক দিয়েছেন মির্জা ফখরুল ইসলাম আলমগীর।,বুধবার দুপুরে নয়া পল্টনে বিএনপির কেন্দ্রীয় কার্যালয়ের সামনে সাড়ে তিন ঘণ্টার অবস্থান কর্মসূচির সমাপ্তি টেনে বিএনপি মহাসচিব এ আহ্বান জানান।,তিনি বলেন, ‘‘আপনারা জেগে উঠেছেন, বাংলাদেশের মানুষ জেগে উঠেছে। এখন আমাদেরকে আরও বেশি করে জেগে উঠতে হবে। আমরা আজকে সেই প্রস্তুতি নেই…আসুন আমরা জেগে উঠি।”,‘সত্যিকার অর্থে একটা কল্যাণমূলক বাংলাদেশ নির্মাণে’ নতুন প্রজন্মের সুন্দর ভবিষ্যত ও তাদের স্বপ্ন দেখাতে তিনি সবাইকে জেগে ওঠার এ আহ্বান জানান।,নয়া পল্টনে দলের কেন্দ্রীয় কার্যালয়ের সামনের সড়কে সকাল সাড়ে ১০টা থেকে বেলা ২টা পর্যন্ত সরকারের পদত্যাগ, সংসদ বিলুপ্ত, নির্দলীয় সরকার গঠন, খালেদা জিয়ার মুক্তিসহ ১০ দফা দাবিতে এ অবস্থান কর্মসূচি করে বিএনপি। ঢাকা ছাড়াও অন্য বিভাগীয় নগরীসহ নয় জায়গায় একই সময়ে এই অবস্থান কর্মসূচি হয়।,জামিনে মুক্তি পাওয়ার দুই দিনের মাথায় কর্মসূচিতে যোগ দেওয়া বিএনপি মহাসচিব মির্জা ফখরুল সেখানে নতুন কর্মসূচি ঘোষণা করেন।,আগামী ১৬ জানুয়ারি ১০ দফা দাবি আদায় এবং বিদ্যুতের মূল্য কমানোর দাবিতে সারাদেশে সমাবেশ ও মিছিল করার ঘোষণা দেন তিনি।,আওয়ামী লীগ ‘রাজনৈতিক অস্তিত্ব’ হারিয়ে ফেলেছে দাবি করে তিনি বলেন, ‘‘আওয়ামী লীগ গণবিচ্ছিন্ন হয়ে পড়েছে। সেজন্য তাকে এখন পুলিশের ওপর নির্ভর করে, আমলাদের ওপর নির্ভর করে তাদেরকে রাষ্ট্রীয় ক্ষমতা জোর করে দখল করে রাখতে হচ্ছে।”,এমন প্রেক্ষাপটে বাকি সব রাজনৈতিক দল বর্তমান সরকারকে সরিয়ে দিয়ে ‘গণতন্ত্র ফিরিয়ে আনতে’ একমত হয়েছে বলেও দাবি করেন তিনি। তিনি বলেন, “১০ দফা কর্মসূচির মাধ্যমে তারা এ আন্দোলনকে সফল করবে।”,‘রাষ্ট্র সংস্কারে’ ২৭ দফা কর্মসূচি দেওয়ার কথা জানিয়ে তিনি বলেন, “আমরা খুব পরিষ্কার করে বলেছি, এই সরকারকে পদত্যাগ করতে হবে, সংসদ বিলুপ্ত করতে হবে এবং তত্ত্বাবধায়ক সরকার গঠন করতে হবে। এই তত্ত্বাবধায়ক সরকার গঠনের মধ্য দিয়ে নতুন নির্বাচন কমিশনের মধ্য দিয়ে নতুন নির্বাচন করতে হবে।”,তার অভিযোগ, “আওয়ামী লীগ রাষ্ট্রের সমস্ত প্রতিষ্ঠানগুলোকে ধবংস করে দিয়েছে, তারা রাষ্ট্রকে ধবংস করে দিয়েছে। সেজন্য আমরা বলেছি, রাষ্ট্রকে সংস্কার করতে হবে।”,ওয়াসার এমডি তাকসিম আহমেদ খানের যুক্তরাষ্ট্রে বাড়ি কেনার প্রসঙ্গ তুলে ধরে মির্জা ফখরুল বলেন, ‘‘আপনারা দেখেছেন এই সরকারের একজন অত্যন্ত আশ্রিত, শোনা যায় তিনি না কি শীর্ষ নেতাদের অত্যন্ত ঘনিষ্ঠ… ওয়াসার এমডি তাকসিম। তিনি আমেরিকাতে না কি ১৪টা বাড়ি কিনেছেন। একটা বাড়ি না কি ৫১৫ কোটি টাকা।,‘‘আপনারা ভাবুন যে, কোন দেশে আমরা বাস করছি। দেশের একজন সরকারি কর্মকর্তা, স্বায়ত্বশাসিত প্রতিষ্ঠানের কর্মকর্তা সরকারের কাছ থেকে বেতন নেন, সে আজকে শত শত কোটি টাকা, হাজার কোটি টাকা বিদেশে পাচার করে বিদেশে বাড়ি বানাচ্ছেন। আর আজকে মানি লন্ডারিংয়ের জন্য ছোট-খাটো মানুষের বিরুদ্ধে মামলা হয়। তারা হাজার হাজার কোটি টাকা বিদেশে পাচার করে দিয়ে এই দেশের অর্থনীতিকে ফোকলা করে দিয়েছে।”,তিনি অভিযোগ করে বলেন, ‘‘ব্যাংকগুলোকে ধবংস করেছে। প্রত্যেকটি ব্যাংক থেকে টাকা লুট করে তারা (ক্ষমতাসীনরা) বিদেশে পাচার করছে। সমস্ত রাষ্ট্রীয় প্রতিষ্ঠানগুলোকে তারা নিয়ন্ত্রণ করে এখানে একটা লুটের রাজত্ব প্রতিষ্ঠা করেছে।”,রাজধানীতে সাড়ে তিন ঘণ্টার এ অবস্থান কর্মসূচিতে বিভিন্ন ওয়ার্ড থেকে বিএনপিসহ অঙ্গ সংগঠনের হাজারো নেতাকর্মী অংশ নেন। ফকিরেরপুল বাজার থেকে কাকরাইলের নাইটিঙ্গেল রেস্তোরাঁ পর্যন্ত দীর্ঘ সড়কে পলিথিন বিছিয়ে নেতাকর্মীরা বসে কর্মসূচি পালন করেন।,নেতাকর্মীদের মাথায় ছিল লাল-সবুজ-হলুদ-নীল টুপি, যা এ গণঅবস্থান কর্মসূচিকে ভিন্ন রূপ দেয়। তারা মাঝে মাঝেই শ্লোগান দিয়ে পুরো এলাকা সরব করে রাখে।,কর্মসূচির ফাঁকে ফাঁকে বিএনপির সাংস্কৃতিক সংগঠন জাসাসের শিল্পীরা দলীয় এবং দেশাত্মবোধক সঙ্গীত পরিবেশন করেন।,ঢাকার গোলাপবাগে বিভাগীয় সমাবেশ থেকে বিএনপি ঘোষিত ১০ দফা দাবিতে সরকারবিরোধী রাজনৈতিক দলগুলো যে যুগপৎ আন্দোলন শুরু করে এটি তার দ্বিতীয় কর্মসূচি। গত ২৪ ডিসেম্বর ৯ বিভাগীয় শহরে এবং ৩০ ডিসেম্বর ঢাকায় প্রথম কর্মসূচি গণমিছিল করে বিএনপিসহ সমমনা দলগুলো।,বুধবার নয়া পল্টনে বিএনপির এ কর্মসূচির একই সময়ে গণতন্ত্র মঞ্চ জাতীয় প্রেস ক্লাবের সামনে, গণতান্ত্রিক বাম ঐক্য প্রেস ক্লাবের পূর্ব প্রান্তে, গণফোরাম আরামবাগে কেন্দ্রীয় কার্যালয়ের সামনে, ১২ দলীয় জোট বিজয় নগরে পানির ট্যাংকের কাছে, সমমনা জাতীয়তাবাদী জোট পুরানা পল্টনে এবং এলডিপি কাওরান বাজারে এফডিসির কাছে নিজেদের কার্যালয়ের সামনে অবস্থান কর্মসূচি করে।,নয়া পল্টনের কর্মসূচিতে বক্তব্য দেওয়ার সময় ফরিদপুর ও ময়মনসিংহের গণঅবস্থানের কর্মসূচিতে পুলিশ ও সরকারি দলের নেতাকর্মীদের হামলার ঘটনার নিন্দা জানান বিএনপি মহাসচিব। একই সঙ্গে গ্রেপ্তার বিএনপির বন্দি নেতাকর্মীদের মুক্তির দাবি জানান তিনি।,তিনি ‘অন্যায়ের’ বিরুদ্ধে বিবৃতি দেওয়ায় ৬০ বিশিষ্টজনের প্রতি কৃতজ্ঞতা প্রকাশের পাশাপাশি আন্দোলনের খবর প্রচার করায় ‘মিডিয়া-গণমাধ্যমের’ কর্মীদেরও ধন্যবাদ দেন।,কর্মসূচিতে মির্জা ফখরুলের সঙ্গে কারামুক্ত দলের স্থায়ী কমিটির সদস্য মির্জা আব্বাস বলেন, ‘‘আমরা টোকা দিয়ে নয়, ধাক্কা দিয়ে নয়, একটা সঠিক সাচ্চা ভালো নির্বাচনের মাধ্যমে এই সরকারের পতন ঘটাতে চাই, আমরা শান্তিপূর্ণ মিছিল-মিটিংয়ের মাধ্যমে এই সরকারের পতন ঘটাতে চাই।”,সভাপতির বক্তব্যে স্থায়ী কমিটির সদস্য খন্দকার মোশাররফ হোসেনও ১০ দফা বাস্তবায়নে গণআন্দোলনের মাধ্যমে সরকারের পতন ঘটাতে সবাইকে এক হওয়ার আহ্বান জানান।,ঢাকা বিভাগীয় সাংগঠনিক সম্পাদক আবদুস সালাম আজাদ, ঢাকা মহানগরের সদস্য সচিব রফিকুল আলম মজনু ও উত্তরের আমিনুল হকের সঞ্চালনায় অবস্থান কর্মসূচিতে বিএনপির ভাইস চেয়ারম্যান আবদুল্লাহ আল নোমান ও এজেডএম জাহিদ হোসেন, চেয়ারপারসনের উপদেষ্টা কাউন্সিলের সদস্য আমান উল্লাহ আমান, আফরোজা খানম রীতা, কেন্দ্রীয় নেতা মীর সরাফত আলী সপু, শিরিন সুলতানা, রকিবুল ইসলাম বকুল, মীর নেওয়াজ আলী, সাইফুল আলম নিরব, আবদুল কাদের ভুঁইয়া জুয়েল, গিয়াস উদ্দিন আহমেদ, মজিবুর রহমান, নিপুণ রায় চৌধুরী বক্তব্য দেন।,অঙ্গ সংগঠনের মধ্যে মহিলা দলের আফরোজা আব্বাস ও হেলেন জেরিন খান, মহানগর বিএনপির নবী উল্লাহ নবী, যুব দলের মামুন হাসান ও মোনায়েম মুন্না, স্বেচ্ছাসেবক দলের এসএম জিলানী ও রাজিব আহসান, কৃষক দলের হাসান জাফির তুহিন ও শহিদুল ইসলাম বাবুল, মুক্তিযোদ্ধা দলের সাদেক আহমেদ খান, শ্রমিক দলের মোস্তাফিজুল করীম মজুমদার, মৎস্যজীবী দলের আবদুর রহিম, তাঁতী দলের কাজী মুনীরুজ্জামান মুনীর, জাসাসের জাকির হোসেন রোকন, উলামা দলের মাওলানা আবুল হোসেন, ছাত্রদলের কাজী রওনকুল ইসলাম শ্রাবণ ও সাইফ মাহমুদ জুয়েল, সম্মিলিত পেশাজীবী পরিষদের কাদের গনি চৌধুরী, জিয়া পরিষদের আব্দুল কুদ্দুস, ড্যাবের আবদুস সালাম, এবের রিয়াজুল ইসলাম রিজু বক্তব্য রাখেন।,কর্মসূচিতে বিএনপির মনিরুল হক চৌধুরী, আসাদুজ্জামান রিপন, মাহবুব উদ্দিন খোকন, মাসুম আহমেদ তালুকদার, আশরাফ উদ্দিন উজ্জ্বল, ডা. রফিকুল ইসলাম, আবুল কালাম আজাদ সিদ্দিকী, ডা. দেওয়ান মো. সালাহউদ্দিন, রেহানা আক্তার রানু, শাম্মী আখতার, কাজী আবুল বাশার, মোরতাজুল করীম বাদরু, আকরামুল হাসান মিন্টু অংশ নেন।,Copyright © 2022, bdnews24",bn,2023-01-11 13:43:00+06:00
Bdnews24,ইউরোপে জনসংযোগ সফরে নিয়ম মানার প্রতিশ্রুতি টিকটক প্রধানের,tech,https://bangla.bdnews24.com/tech/f44swecdac,"ইউরোপীয় ইউনিয়নের প্রাইভেসি ও শিশু নিরাপত্তা বিষয়ক বিভিন্ন প্রযুক্তি নীতিমালার প্রতি শ্রদ্ধাশীল থাকার প্রতিশ্রুতি দিয়েছেন টিকটকের প্রধান নির্বাহী শউ জি চিউ।,গেল মঙ্গলবার, বেলজিয়ামের রাজধানী ব্রাসেলসে অবস্থিত ইইউ সদর দপ্তর পরিদর্শনে গিয়ে এই কথা বলেন চিউ।,যুক্তরাষ্ট্রের নাগরিকদের ব্যক্তিগত ডেটায় চীনের কমিউনিস্ট পার্টি বা বেইজিং প্রভাবিত অন্য কোনো সংস্থার প্রবেশাধিকার আছে কি না, ওই বিষয়ে দেশটির বাড়তে থাকা শঙ্কার বিপরীতে চীনা প্রযুক্তি জায়ান্ট বাইটড্যান্স মালিকানাধীন ভিডিও শেয়ারিং অ্যাপটি গত তিন বছর ধরে কাজ করছে বলে উঠে এসেছে রয়টার্সের প্রতিবেদনে।,গত মাসে বাইটড্যান্সের কিছু সংখ্যক কর্মী গণমাধ্যমে তথ্য ফাঁসের উৎস খুঁজে বের করতে গিয়ে দুই মার্কিন সাংবাদিকের ব্যক্তিগত ডেটায় অনৈতিকভাবে প্রবেশ করেছেন বলে স্বীকারোক্তি দেওয়ার পর কোম্পানিটির ওপর চাপ বাড়তে থাকে।,রয়টার্সের প্রতিবেদন অনুযায়ী, প্রতিদ্বন্দ্বী প্ল্যাটফর্ম মেটা ও টুইটারের তুলনায় ইইউ’র ২৭ দেশের মধ্যে টিকটকের প্রভাব তুলনামূলক কম।,তবে, আসন্ন মাসগুলোয় বিভিন্ন শীর্ষ প্রযুক্তি জায়ান্টের প্রভাব কমানো ও অনলাইন প্ল্যাটফর্মগুলোর অবৈধ কনটেন্ট সরিয়ে নেওয়ার উদ্দেশ্যে তৈরি ইইউ’র কঠোর প্রযুক্তি নীতিমালার কারণে এই পরিস্থিতি বদলে যেতে পারে।,ইইউ’র অ্যান্টিট্রাস্ট প্রধান মারগ্রেথ ভেস্টাগারের সঙ্গে দেখা করার মাধ্যমে ব্রাসেলসে চিউ’র বৈঠকের মহড়া শুরু হয়েছে বলে প্রতিবেদনে উল্লেখ করেছে রয়টার্স।,“টিকটকের সঙ্গে বৈঠকের উদ্দেশ্য ছিল, ইউরোপীয় ইউনিয়নের ‘ডিজিটাল সার্ভিসেস অ্যাক্ট (ডিএসএ)’ ও সম্ভাব্য ‘ডিজিটাল মার্কেটস অ্যাক্ট (ডিএমএ)’ নামের নীতিমালা মেনে চলার জন্য কোম্পানিটি কীভাবে প্রস্তুত হচ্ছে।” --এক বিবৃতিতে বলেন ইইউ নির্বাহী।,“জেনারেল ডেটা প্রোটেকশন রেগুলেশন (জিডিপিআর)’ এবং মার্কিন যুক্তরাষ্ট্র থেকে ডেটা সংগ্রহ ও এর নজরদারি সম্পর্কিত সাম্প্রতিক সংবাদ প্রতিবেদনের ভিত্তিতে প্রাইভেসি ও ডেটা স্থানান্তরে বাধ্যবাধকতার মতো বিষয়গুলো নিয়েও বৈঠকে কথা বলেছে দুই পক্ষ।,এদিকে, চিউ’র কাছে নিজস্ব শঙ্কার তালিকা প্রকাশ করেন ইইউ’র ‘ভ্যালুস অ্যান্ড ট্রান্সপারেন্সি কমিশনার’ ভেরা জোউরোভা। এর মধ্যে ছিল ইউরোপীয় নাগরিকদের ব্যক্তিগত ডেটা, শিশু নিরাপত্তা, প্ল্যাটফর্মে রাশিয়ার বিভিন্ন ভুল তথ্য প্রচারের পাশাপাশি রাজনৈতিক বিজ্ঞাপনে স্বচ্ছতার বিষয়টিও। ,“ইউরোপীয় ইউনিয়নের আইনের প্রতি শ্রদ্ধাশীল হওয়ার পাশাপাশি নিয়ন্ত্রকদের আস্থা পুনরুদ্ধারের উদ্দেশ্যে নিজস্ব প্রতিশ্রুতি পুরোপুরি কার্যকর করার বিষয়ে  আমি টিকটকের ওপর ভরসা রাখছি।” --এক বিবৃতিতে বলেন তিনি।,ইইউ’র বিচার প্রধান দিদিয়ের রেইন্ডার্স চিউকে বলেন, নিজস্ব প্ল্যাটফর্ম থেকে ঘৃণাবাচক কনটেন্ট সরিয়ে টিকটক আরও বেশি ভূমিকা রাখতে পারে।,টিকটক বলেছে, তারা একটি স্বচ্ছ উপায়ে ইইউ’র নীতিমালা মেনে চলার বিষয়ে অঙ্গীকারবদ্ধ।,“এটি নিয়ে প্রস্তুত থাকা আমাদের সর্বোচ্চ অগ্রাধিকার।” --এক টুইটে বলেন টিকটকের ইউরোপীয় অংশের জনসম্পদ বিভাগের ভাইস প্রেসিডেন্ট থিও বারট্রাম।,Copyright © 2022, bdnews24",bn,2023-01-11 14:14:00+06:00
Bdnews24,বুয়েট শিক্ষার্থী সানির মৃত্যু: আবার পেছাল প্রতিবেদন জমার তারিখ,bangladesh,https://bangla.bdnews24.com/bangladesh/uwz5vku7zt,"বুয়েটের শিক্ষার্থী তারিকুজ্জামান সানির নদীতে ডুবে মৃত্যুর ঘটনায় তদন্ত প্রতিবেদন জমার তারিখ পিছিয়ে ৬ ফেব্রুয়ারি দিন রেখেছে ঢাকার আদালত।,বুধবার প্রতিবেদন দাখিলের জন্য তারিখ ধার্য থাকলেও মামলার তদন্ত কর্মকর্তা কুতুবপুর নৌ পুলিশ ফাঁড়ির এসআই জহিরুল ইসলাম তা দিতে পারেননি।,পরে জ্যেষ্ঠ বিচারিক হাকিম মোছা. কামরুন্নাহারের আদালত প্রতিবেদন দাখিলের নতুন তারিখ ঠিক করে দেন।,এ নিয়ে তদন্ত প্রতিবেদন জমা পঞ্চমবারের মত পেছাল বলে জানান আদালত পুলিশের পরিদর্শক (প্রশাসন) মো. মতিয়ার রহমান মিঞা।,বাংলাদেশ প্রকৌশল বিশ্ববিদ্যালয়ের (বুয়েট) শিক্ষার্থী সানিসহ ১৬ জনের একটি দল গত বছরের ১৪ জুলাই ঢাকা থেকে আটটি মোটরসাইকেলে করে দোহারের মৈনটঘাটে ঘুরতে যায়। রাতে ঘাটের তীরে পদ্মা নদীতে পড়ে নিখোঁজ হন সানি। বন্ধুরা উদ্ধারের চেষ্টা চালিয়ে ব্যর্থ হয়ে ৯৯৯- এ কল দিয়ে পুলিশ ডাকেন।,পুলিশ গিয়ে ফায়ার সার্ভিসকে খবর দেয়। প্রায় ১৫ ঘণ্টা পর শুক্রবার সকালে ঘটনাস্থলের পাশ থেকে সানির মরদেহ উদ্ধার করা হয়।,এ ঘটনায় ১৫ জুলাই বিকালে সানির বড় ভাই হাসাদুজ্জামান সানির সঙ্গে বেড়াতে যাওয়া ১৫ জনকে আসামি করে একটি হত্যা মামলা করেন।,এ মামলার ১৫ আসামি হলেন- শরীফুল হোসেন, শাকিল আহম্মেদ, সেজান আহম্মেদ, রুবেল, সজীব, নুরজামান, নাসির, মারুফ, আশরাফুল আলম, জাহাঙ্গীর হোসেন লিটন, নোমান, জাহিদ, এটিএম শাহরিয়ার মোমিন, মারুফুল হক মারুফ ও রোকনুজ্জামান ওরফে জিতু।,তাদের মধ্যে ১০ জন হাই কোর্ট থেকে জামিনে আছেন। বাকি পাঁচজন কারাগারে।,Copyright © 2022, bdnews24",bn,2023-01-11 14:27:00+06:00
Bdnews24,বিচারের জন্য প্রস্তুত মিতু হত্যা মামলা,ctg,https://bangla.bdnews24.com/ctg/85kj5d622z,"মাহমুদা আক্তার মিতু হত্যা মামলাটি বিচারের জন্য প্রস্তুত করে চট্টগ্রামের জজ আদালতে পাঠানো হয়েছে।,বুধবার চট্টগ্রাম মহানগর দায়রা জজ আদালতের সেরেস্তায় নথিপত্র পাঠান অতিরিক্ত মুখ্য মহানগর হাকিম মোহাম্মদ আবদুল হালিম।,মহানগর জজ আদালতের পিপি আবদুর রশিদ বিডিনিউজ টোয়েন্টিফোর ডটকমকে বলেন, “মামলার নথিপত্র আগামীকাল (বৃহস্পতিবার) পাব। তারপর অভিযোগ গঠন বিষয়ক শুনানির তারিখ নির্ধারণ করবে আদালত।”,গত বছরের ১৩ সেপ্টেম্বর মিতুর স্বামী বাবুল আক্তারসহ সাতজনকে আসামি করে আদালতে অভিযোগপত্র জমা দেয় পুলিশ ব্যুরো অব ইনভেস্টিগেশন (পিবিআই); ১০ অক্টোবর চট্টগ্রামের অতিরিক্ত মুখ্য মহানগর আদালত তা গ্রহণ করে।,২০১৬ সালের ৫ জুন সকালে চট্টগ্রাম নগরীর জিইসি মোড়ে ছেলেকে স্কুল বাসে তুলে দিতে যাওয়ার সময় মিতুকে প্রকাশ্যে গুলি চালিয়ে ও কুপিয়ে হত্যা করা হয়।,হত্যাকাণ্ডের পর নগরীর পাঁচলাইশ থানায় অজ্ঞাতপরিচয় কয়েকজনকে আসামি করে একটি মামলা করেছিলেন সে সময় পুলিশ সুপার পদে থাকা বাবুল আক্তার।,নানা ঘটনাপ্রবাহের মধ্যে পিবিআই তদন্তে আসার পর বাবুল আক্তারকেই খুনের পরিকল্পনাকারী হিসেবে চিহ্নিত করে। এরপর মিতুর বাবা আরেকটি মামলা করলেও তা শেষ পর্যন্ত আদালতে টেকেনি। নিজের করা মামলায়ই এখন বিচারের মুখোমুখি বাবুল।,এদিকে গত বছরের ৩০ নভেম্বর এই মামলার পলাতক দুই আসামি কামরুল ইসলাম শিকদার ওরফে মুছা ও খায়রুল ইসলাম ওরফে কালুকে আদালতে উপস্থিত হতে পত্রিকায় বিজ্ঞপ্তি প্রকাশের নির্দেশ দিয়েছিলেন অতিরিক্ত চিফ মেট্রোপলিটন ম্যাজিস্ট্রেট মোহাম্মদ আবদুল হালিম।,এই হত্যা মামলার প্রধান আসামি সাবেক পুলিশ কর্মকর্তা বাবুল আক্তারের আইনজীবী গোলাম মাওলা মুরাদ বলেন, “আসামিদের আদালতে হাজির হতে পত্রিকায় বিজ্ঞপ্তি দেওয়া হয়েছিল। বিষয়টি প্রতিবেদন আকারে আদালতকে জানানো হয়েছে। নিয়ম অনুসারে এখন বিচারিক আদালতে মামলাটির অভিযোগ গঠন বিষয়ক শুনানি শুরু হবে।”,Copyright © 2022, bdnews24",bn,2023-01-11 14:32:00+06:00
Bdnews24,ফ্রান্স ফুটবল প্রধানকে অব্যাহতি,sport,https://bangla.bdnews24.com/sport/y25zyoeugr,"এফএফএফ-এর কার্যনির্বাহী কমিটি বুধবার জরুরি বৈঠকে বসেছিল। দুই ঘণ্টার সভা শেষে এসব সিদ্ধান্ত জানানো হয়।,ফেডারেশনের কার্যকারিতা নিয়ে ফ্রান্সের ক্রীড়া মন্ত্রনালয়ের পরিচালিত নিরীক্ষা রিপোর্ট প্রকাশ না হওয়া পর্যন্ত এসব সিদ্ধান্ত কার্যকর থাকবে। জানুয়ারির শেষ দিকে এই রিপোর্ট প্রকাশ হতে পারে বলে ধারণা করা হচ্ছে।,এফএফএফ-এর বিবৃতিতে অবশ্য বলা হয়েছে, বৈঠকে কার্যনির্বাহী কমিটির ১৩ সদস্যের সঙ্গে আলোচনার পর লু গ্রেত নিজে থেকে অস্থায়ীভাবে দায়িত্ব থেকে অব্যাহতি নেন।,আগের দিন লে গ্রেতকে অব্যাহতি নেওয়ার আহ্বান জানিয়েছিলেন জাতীয় এথিকস কমিটির প্রধান পাত্রিক অঁতোঁ।,জিদানকে নিয়ে বিতর্কিত মন্তব্য করে চার দিক থেকে প্রবল সমালোচনার মুখে গত সোমবার ক্ষমা চান লু গ্রেত। বিশ্বকাপ জয়ী সাবেক তারকাকে নিয়ে তার মনোভাব ওই মন্তব্যে প্রতিফলিত হয়নি বলেও উল্লেখ করেন তিনি।,ঘটনার সূত্রপাত ফ্রান্স দলের কোচ হিসেবে দিদিয়ে দেশমের মেয়াদ বাড়ানোর পর। জিদান এবার দায়িত্ব পেতে পারেন বলে জোর আলোচনা ছিল। এই বিষয়ে জিদানের পক্ষ থেকে যোগাযোগের চেষ্টা করা হয়েছিল কি-না, এমন প্রশ্নে লু গ্রেত এক সাক্ষাৎকারে বলেন, জিদান চেষ্টা করলেও তার ফোন ধরতেন না তিনি।,সাবেক রিয়াল মদ্রিদ কোচ জিদান এখন ব্রাজিল জাতীয় দলের দায়িত্ব পেতে পারেন বলে গুঞ্জন আছে। এই প্রসঙ্গে জানতে চাওয়া হলে বেশ চটে যান লু গ্রেত, “আমার তাতে মাথাব্যথা নেই। তার যেখানে ইচ্ছা সে যেতে পারে।”,তার এসব মন্তব্য নিয়ে আলোচনা-সমালোচনার মধ্যেই সোমবার ফ্রান্সের আরএমসি রেডিওতে সাক্ষাৎকারে ফুটবল এজেন্ট সোনিয়া সোইদ যৌন হয়রানির অভিযোগ আনেন লু গ্রেতের বিরুদ্ধে। ৮১ বছর বয়সী লু গ্রেতের বিরুদ্ধে অভিযোগগুলি ২০১৩ থেকে ২০১৭ সালের সময়কার। লু গ্রেতের পদতাগের দাবিও তোলেন ৩৭ বছর বয়সী সোনিয়া।,Copyright © 2022, bdnews24",bn,2023-01-11 14:39:00+06:00
Bdnews24,বিআরবি থেকে ১৪ হাজার কিলোমিটার তার কিনছে পল্লী বিদ্যুৎ,economy,https://bangla.bdnews24.com/economy/q1u0c71ust,"খুলনা বিভাগীয় অঞ্চলে পল্লী বিদ্যুতের বিতরণ ব্যবস্থা শক্তিশালী ও আধুনিক করতে দেশীয় প্রতিষ্ঠান বিআরবি কেবলস থেকে ১৪ হাজার ৫০০ কিলোমিটার বার কেবল ও ইনস্যুলেটেড কেবল কিনছে বাংলাদেশ পল্লী বিদ্যুতায়ন বোর্ড।,বুধবার সরকারি ক্রয় সংক্রান্ত মন্ত্রিসভা কমিটির বৈঠকে তিনটি আলাদা লটে কেনা এসব ক্রয় প্রস্তাব অনুমোদন করা হয়।,মন্ত্রিপরিষদ বিভাগের অতিরিক্ত সচিব সাঈদ মাহবুব খান জানান, তিন লটের এই কেনাকাটায় খরচ হবে ১৫২ কোটি ৭৪ লাখ ৪১ হাজার ৫৮০ টাকা।,তিনি বলেন, “বাংলাদেশ পল্লী বিদ্যুতায়ন বোর্ড বৈদ্যুতিক বিতরণ ব্যবস্থার আধুনিকায়ন ও ক্ষমতাবর্ধন (খুলনা বিভাগ) প্রকল্পের প্রথম লটে বিআরবি কেবল ইন্ডাস্ট্রিজের কাছ থেকে ৬৭ কোটি ৩ লাখ ৬৩ হাজার ৭৯০ টাকায় ৬ হাজার ৬৫০ কিলোমিটার কন্ডাক্টর ও বারওয়্যার কিনছে।,“দ্বিতীয় লটেও একই পরিমাণ তার কেনার প্রস্তাব রয়েছে, যা ক্রয় কমিটি অনুমোদন দিয়েছে। একই প্রকল্পের তৃতীয় লটে বিআরবির কাছ থেকে ১৮ কোটি ৬৭ লাখ ১৪ হাজার টাকায় ১ হাজার ২০০ কিলোমিটার কন্ডাক্টর ও ইনস্যুলেটেড ওয়্যার কেনার অনুমোদন দেওয়া হয়েছে।”,Copyright © 2022, bdnews24",bn,2023-01-11 14:37:00+06:00
Bdnews24,ক্যান্সারকে হারিয়ে মাঠে ফেরার আনন্দ হলারের,sport,https://bangla.bdnews24.com/sport/roqlkp20k8,"গত মৌসুমে আয়াক্সের হয়ে সব প্রতিযোগিতা মিলিয়ে ৩৪ গোল করা হলার গ্রীষ্মের দলবদলে যোগ দেন ডর্টমুন্ডে। নতুন ক্লাবের হয়ে নতুন স্বপ্ন নিয়ে শুরুর অপেক্ষায় ছিলেন। কিন্তু প্রাক-মৌসুম প্রস্তুতির সময় তার ক্যান্সারে আক্রান্ত হওয়ার বিষয়টি জানা যায়। এরপর শুরু হয় জীবন যুদ্ধে জয়ী হওয়ার সংগ্রাম।,টেস্টিকুলার ক্যান্সারের জন্য দুটি অস্ত্রোপচার এবং চার রাউন্ড কেমোথেরাপির পর ভালোবোধ করতে থাকেন হলার। চলতি মাসের শুরুতে ডর্টমুন্ডের ডেরায় ফিরেন শুরু করেন প্রস্তুতি। গুণতে থাকেন ফুটবলে ফেরার অপেক্ষার প্রহর। কোত দি ভোয়ার এই ফরোয়ার্ডের  সে ক্ষণ গোনাও শেষ হয় গত মঙ্গলবার ফরচুনা ডুসেলডর্ফের বিপক্ষের প্রীতি ম্যাচে।,এই অনানুষ্ঠানিক অভিষেক ম্যাচে হলার খেলতে নামেন দ্বিতীয়ার্ধে। তার দল জেতে ৫-১ গোলে। তবে এই জয়ের চেয়ে যেন ২৮ বছর বয়সী এই ফুটবলারের সব অনিশ্চয়তার মেঘ সরিয়ে মাঠে ফেরার আনন্দই বেশি।,“মাঠে এটি একটি দুর্দান্ত মুহূর্ত ছিল। আমি অনেক সাধুবাদ এবং অনেক বার্তাও পেয়েছি। আমি আমার সতীর্থ এবং প্রতিপক্ষের সঙ্গে কথা বলেছি। এই সমর্থন পারফরম্যান্সে প্রভাব ফেলেছে।”,ছয় মাস বিরতির পর মাঠে ফেরার স্বস্তি, তৃপ্তি হলারের চোখে-মুখে নিয়ে জানালেন খেলার আনন্দময় অনুভূতিটা এতদিন খুব মিস করছিলেন তিনি।,“আমি সত্যিই খেলার জন্য উন্মুখ ছিলাম, কারণ আমি এখানে যোগ দেওয়ার পর সরাসরি তা করতে পারিনি। ব্যায়াম করা এবং জঙ্গলের মধ্য দিয়ে দৌড়ানোর চেয়ে খেলতে পারা অনেক ভালো অনুভূতি, আমি এই অনুভূতি মিস করেছি।”,বিরতির পর আগামী ২২ জানুয়ারি বুন্ডেসলিগার ম্যাচ দিয়ে মাঠে ফিরবে ডর্টমুন্ড। দুঃসময় পেছনে ফেলে আসা হলারও মুখিয়ে আছেন নতুন শুরুর।,Copyright © 2022, bdnews24",bn,2023-01-11 14:42:00+06:00
Bdnews24,ঢাকার ৬ থানার ওসি পরিবর্তন,bangladesh,https://bangla.bdnews24.com/bangladesh/oj8e85n2xy,"ঢাকা মহানগর পুলিশের ৬টি থানার ওসিসহ পুলিশ পরিদর্শক পদমর্যাদার ১১ জন কর্মকর্তাকে বদলি করা হয়েছে।,বুধবার ঢাকা মহানগর পুলিশ কমিশনার খন্দকার গোলাম ফারুক স্বাক্ষরিত এক অফিস আদেশে তাদের বদলি করা হয়।,যাত্রাবাড়ী থানার ওসি মাজহারুল ইসলামকে তেজগাঁও শিল্পাঞ্চল থানার ওসির দায়িত্ব দেওয়া হয়েছে। তেজগাঁও থানার ওসি কাজী আবুল কালামকে গোয়েন্দা মতিঝিল বিভাগে বদলি করা হয়েছে।,শ্যামপুর থানার ওসি মো. মফিজুল আলমকে যাত্রাবাড়ী থানার ওসি করা হয়েছে। শ্যামপুর থানার দায়িত্ব দেওয়া হয়েছে ডিএমপির পিআর অ্যান্ড এইচআরডি বিভাগের পরিদর্শক মো. নজরুল ইসলামকে।,কোতোয়ালি থানার ওসি মো. মিজানুর রহমানকে মতিঝিল থানায় বদলি করা হয়েছে। কোতোয়ালি থানার দায়িত্ব পেয়েছেন ডিএমপির সিটি সাইবার ক্রাইম ইনভেস্টিগেশন বিভাগের পরিদর্শক মো. শাহীনুর রহমান।,মতিঝিল থানার ওসি মোহাম্মদ ইয়াসির আরাফাত খানকে ডিএমপির অপরাধ বিভাগে বদলি করা হয়েছে। বংশাল থানার ওসি আবুল খায়েরকে বদলি করা হয়েছে ডিএমপির অপারেশন বিভাগে।,বংশাল থানার ওসির দায়িত্ব পেয়েছেন গোয়েন্দা পুলিশের মতিঝিল বিভাগের পরিদর্শক মো. মজিবুর রহমান।,এছাড়া যাত্রাবাড়ী থানার পরিদর্শক (তদন্ত) হিসেবে দায়িত্ব দেওয়া হয়েছে ডিএমপির ডিবি সাইবার স্পেশাল ক্রাইম বিভাগের পরিদর্শক মো. আজহারুল ইসলামকে।,হাজারীবাগ থানার পরিদর্শক (অপারেশন্স) এর দায়িত্ব পেয়েছেন গেণ্ডারিয়া থানার পরিদর্শক (অপারেশন) প্রেমদাস রায়।,Copyright © 2022, bdnews24",bn,2023-01-11 14:44:00+06:00
Bdnews24,১০ মিনিটের তিন গোলে জিতে ফাইনালে বাংলাদেশ,sport,https://bangla.bdnews24.com/sport/j9osh3l1ip,"ওমানের মাসকটে বুধবার প্রথম সেমি-ফাইনালে থাইল্যান্ডকে ৩-০ ব্যবধানে হারায় বাংলাদেশ। গোল করেন মোহাম্মদ জীবন, মোহাম্মদ হোসেইন ও মোহাম্মদ হাসান।,এ নিয়ে টানা চার ম্যাচ জিতে অপরাজিত থেকে ফাইনালে উঠল বাংলাদেশ। হংকংকে ৪-০ ব্যবধানে হারিয়ে এ প্রতিযোগিতায় যাত্রা শুরু করা যুবারা নিজেদের দ্বিতীয় ম্যাচে শ্রীলঙ্কাকে ১৪-০ গোলে উড়িয়ে দেয়। নিজেদের শেষ ম্যাচে উজবেকিস্তানকে ৬-১ গোলে হয় গ্রুপ সেরা।,ওমানের মাসকটে বুধবার শুরু থেকে বাংলাদেশকে দারুণভাবে আটকে রাখে থাইল্যান্ড। শুরুর তিন কোয়ার্টারে গোলের দেখা পায়নি দল। অবশেষে চতুর্থ কোয়ার্টারে ম্যাচের ‘ডেডলক’ খোলে; ৪৭তম মিনিটে ফিল্ড গোলে বাংলাদেশকে এগিয়ে নেন জীবন।,এরপর আর বাংলাদেশকে আটকে রাখতে পারেনি থাইল্যান্ড। ৫৫তম মিনিটে পেনাল্টি কর্নার (পিসি) থেকে ব্যবধান দ্বিগুণ করেন হোসাইন। এরপর দুই মিনিট পর হাসানের ফিল্ড গোলে বাংলাদেশকে জয়ের পথে এগিয়ে দেয় অনেকটাই।,অনূর্ধ্ব-২১ বছর বয়সীদের নিয়ে হওয়া এই প্রতিযোগিতায় বৃহস্পতিবার বাংলাদেশের প্রতিপক্ষ ওমান ও উজবেকিস্তানের মধ্যে অপর সেমি-ফাইনালের জয়ী দল।,Copyright © 2022, bdnews24",bn,2023-01-11 14:41:00+06:00
Bdnews24,"ফ্লাইট সূচিতে জট, বিপর্যস্ত যুক্তরাষ্ট্রের বিমান চলাচল",world,https://bangla.bdnews24.com/world/hhpnm7uq3e,"বিমান পরিচালনা নিয়ন্ত্রণ ব্যবস্থায় বিভ্রাটে কয়েক ঘণ্টার অচলাবস্থা কাটিয়ে যুক্তরাষ্ট্রজুড়ে উড়োজাহাজ চলাচল পুনরায় শুরু হলেও লেগেছে ভয়াবহ জট। ,ফ্লাইটের এই জট কাটিয়ে সবকিছু সম্পূর্ণ স্বাভাবিক হতে শুক্রবার পর্যন্ত সময় লেগে যেতে পরে বলে জানিয়েছেন অ্যালাইড পাইলট অ্যাসোসিয়েশনের ভাইস প্রেসিডেন্ট ক্যাপ্টেন ক্রিস টরেস।,তিনি রয়টার্সকে বলেন, ‘‘স্থানীয় সময় সকাল ৯টায় গ্রাউন্ড স্টপ তুলে নেওয়া হয়েছে। কিন্তু তার মানে এই নয় যে ৯টা থেকেই সব সমস্যার সমাধান হয়ে গেছে। এটার কারণে একটির সঙ্গে সংযুক্ত আরেকটি সমস্যা মিলিয়ে একগুচ্ছ সমস্যা তৈরি হয়েছে।,‘‘বিশেষ করে এই বিলম্বের কারণে ফ্লাইট সূচিতে যে জট লেগেছে সেটার জের শুক্রবার পর্যন্ত থাকবে। খারাপ আবহাওয়ার কারণ বিমান চলাচল বিঘ্নিত হলে যে ধরণের প্রভাব পড়ে এক্ষেত্রে অনেকটা তেমন প্রভাবই পড়বে।”,অ্যালাইড পাইলট অ্যাসোসিয়েশনের পাইলটরা যুক্তরাষ্ট্রের অন্যতম বৃহৎ এয়ার লাইন আমেরিকান এয়ারলাইন্সের হয়ে কাজ করেন।,স্থানীয় সময় (ইটি) বুধবার প্রথম প্রহরের দিকে যুক্তরাষ্ট্রের ফ্লাইট নিয়ন্ত্রণ ব্যবস্থার নোটিস টু এয়ার মিশন-এনওটিএএম সিস্টেম ধসে (ক্রাশ) পড়ে।,ফলে সেখান থেকে পাইলটদের বারবার ‘ফ্লাইট রুটে সম্ভাব্য বিপদ সম্পর্কে সতর্ক করা শুরু হয়’।,সংকট সমাধানে স্থানীয় সময় রাত ২টার দিকে এফএএ পুরো সিস্টেম ‘রিসেট’ দিতে বাধ্য হয় বলে রয়টার্সকে জানান কর্মকর্তারা। ,ওই সময় আকাশে থাকা ফ্লাইটগুলোকে নিজ নিজ গন্তব্যে চলে যেতে বলা হয় এবং এয়ার লাইনগুলোতে তাদের সব অভ্যন্তরীণ ফ্লাইটের উড্ডয়ন বন্ধ রাখার নির্দেশ জারি হয়।,ফ্লাইটঅ্যাওয়ার ওয়েবসাইটের তথ্যানুযায়ী, এই গোলযোগের কারণে এখন পর্যন্ত সাত হাজার ৩০০ ফ্লাইট বিলম্বিত হয়েছে এবং প্রায় ১১০০ ‍হাজার ফ্লাইট বাতিল হয়েছে।,রাত নয়টা থেকে বিমান চলাচল ব্যবস্থা স্বাভাবিক হতে শুরু করলেও ফ্লাইট সূচিতে জটের কারণে এখনো ফ্লাইট দেরিতে ছাড়ছে বা বাতিল হচ্ছে। যে কারণে বিলম্বিত ও বাতিল হওয়ার ফ্লাইটের সংখ্যা বাড়ছে।,কী কারণে এনওটিএএম সিস্টেম বা পাইলট-এলার্টিং সিস্টেমে এই গোলযোগ দেখা দিয়েছে তা এখনো নিশ্চিত হওয়া যায়নি। তবে যুক্তরাষ্ট্রের কর্মকর্তারা বলেছেন, এখন পর্যন্ত তারা ‘সাইবার হামলার’ কোনো প্রমাণ পাননি।,যুক্তরাষ্ট্রের প্রেসিডেন্ট জো বাইডেন এ ঘটনায় পূর্ণাঙ্গ তদন্তের নির্দেশ দিয়েছেন।,বড়দিন ও নতুন বছর উপলক্ষে লম্বা ছুটি কাটিয়ে যুক্তরাষ্ট্রের মানুষ কাজে ফিরেছেন। ফলে বছরের এই সময়ে ভ্রমণের চাপ কিছুটা কম থাকে। কিন্তু কোভিড-১৯ এর বিধিনিষেধ কাটিয়ে অনেক দেশে নিজেদের সীমান্ত খুলে দেওয়ার কারণে এ বছর এই সময়েও ভ্রমণকারীদের চাপ রয়েছে বলে জানায় বিবিসি।,বুধবার স্থানীয় সময় সকাল সাড়ে ৮টার কিছুক্ষণ আগে নিউয়ার্ক এবং আটলান্টা বিমানবন্দরে উড়োজাহাজ চলাচল শুরু করার মধ্য দিয়ে যুক্তরাষ্ট্রে পুনরায় বিমান চলাচল কার্যক্রম স্বাভাবিক হওয়া আরম্ভ করে।,তখন এক বিবৃতিতে এফএএর পক্ষে থেকে সকাল ৯টার মধ্যে সব বিমানবন্দরে উড়োজাহাজ চলাচল স্বাভাবিক হয়ে যাবে বলে আশা প্রকাশ করা হয়েছিল।,কিন্তু অনেক বিমানবন্দরে নানামুখী সমস্যা দেখা দিয়েছে বলে জানায় রয়টার্স।,এখন বিমানবন্দরগুলোকে যেসব চ্যালেঞ্জ মোকাবেলা করতে হচ্ছে তার অন্যতম একটি হচ্ছে, ভিড়পূর্ণ ফটক দিয়ে উড়োজাহাজগুলোকে ভেতরে ঢোকানো এবং বাইরে বের করে আনা।,বুধবারের বিভ্রাটের কারণে শুধু যুক্তরাষ্ট্রের অভ্যন্তরীণ ফ্লাইট চলাচল ব্যাহত হয়েছে, তা নয়; বরং আন্তর্জাতিক অনেক ফ্লাইটকেও এর জের টানতে হচ্ছে।,এয়ার কানাডা জানিয়েছে, বুধবারের গোলযোগের কারণে তাদের আন্তর্জাতিক ফ্লাইট চলাচলও ব্যাহত হয়েছে। ,তবে কী মাত্রায় ব্যাহত হয়েছে তা তারা জানাননি। তারা বলেছেন, এ সংকটে তারা তাদের ‘গুডউইল পলিসি’ কার্যকর করবেন। যাতে ক্ষতিগ্রস্ত যাত্রীরা চাইলে তাদের ভ্রমণ পরিকল্পনা পরিবর্তন করার সুযোগ পান।,প্যারিসের দুটি বিমানবন্দর থেকে জানানো হয়েছে, তাদের যুক্তরাষ্ট্রগামী ফ্লাইট ছাড়তে বিলম্ব হবে বলে তারা ধারণা করছেন।,এয়ার ফ্রান্স জানিয়েছে, তারা যুক্তরাষ্ট্রের পরিস্থিতি গভীর মনযোগে লক্ষ্য করছে।,তবে ব্রিটিশ এয়ারওয়েজ তাদের যাত্রীদের জানিয়েছে, তারা তাদের যুক্তরাষ্ট্রগামী এবং যুক্তরাষ্ট্র থেকে আসা ফ্লাইট যথা সূচি অনুযায়ী পরিচালনা করবে।,জার্মানির লুফৎহান্সা এবং স্পেনের ইবেরিয়া এয়ার লাইন্স থেকে জানানো হয়েছে, এখন পর্যন্ত তাদের যুক্তরাষ্ট্রগামী এবং যুক্তরাষ্ট্র থেকে ছেড়ে আসা ফ্লাইট সূচি স্বাভাবিক আছে।,Copyright © 2022, bdnews24",bn,2023-01-11 14:53:00+06:00
Bdnews24,শুরুর আগেই পূর্ণ ইজতেমা ময়দান,samagrabangladesh,https://bangla.bdnews24.com/samagrabangladesh/jvy682hiae,"বিশ্ব ইজতেমার মূল পর্ব শুরুর দুদিন আগেই শীত উপক্ষো করে গাজীপুরের টঙ্গীর তুরাগ তীরের খিত্তায়-খিত্তায় জমায়েত হয়েছেন সারা দেশ থেকে আসা মুসলিমরা; এসেছেন বিদেশিরাও।   ,আয়োজকরা জানিয়েছেন, বুধবার ভোর থেকেই ট্রেন, বাস, ট্রাক, নৌকা, প্রাইভেট কার, মাইক্রোবাসে করে হাজার হাজার মানুষ ময়দানে ঢুকতে শুরু করেন। সন্ধ্যার মধ্যেই জেলার জন্য নির্ধারিত প্যান্ডেলের ভেতরে তারা অবস্থান নেন। মানুষের সমাগম অব্যাহত আছে।  , কোভিড মহামারীর কারণে টানা দুই বছর বন্ধ থাকার পর বৃহস্পতিবার বাদ ফজর আ’ম বয়ান শুরু হলেও প্রথম পর্বের ইজতেমার মূল পর্ব শুরু হবে শুক্রবার থেকে। রোববার আখেরি মোনাজাতের মধ্য দিয়ে তা শেষ হবে। সম্মিলনে আসা মানুষ এই তিনদিন সেখানে অবস্থান নিয়ে বয়ান শোনা ও ইবাগত-বন্দেগিতে মশগুল থাকবেন। ,প্রায় এক বর্গকিলোমিটার এলাকাজুড়ে বিশাল মাঠকে বাঁশের খুঁটির উপর চটের ছাউনি দিয়ে প্রস্তুত করা হয়েছে। বয়ান মঞ্চ করা হয়েছে ইজতেমা মাঠের পশ্চিম-উত্তরের মাঝ বরাবর। বয়ান শোনার জন্য লাগানো হয়েছে বিশেষ ছাতা মাইক। বয়ান ও দোয়া মঞ্চ ছাড়া নামাজের মিম্বরও তৈরি করা হয়েছে আলাদাভাবে। ,নিরাপত্তা বাহিনীর সদস্যরাও ময়দানের বিভিন্ন স্থানে অবস্থান নিয়ে দায়িত্ব পালনে ব্যস্ত সময় পার করছেন। আইনশৃঙ্খলা বাহিনীর প্রায় ১০ হাজার সদস্য ইজতেমা ময়দান ছাড়াও আশপাশের এলাকার নিরাপত্তা বিধান করবেন। অন্যান্য বিষয়ের সঙ্গে এবার সাইবার নিরাপত্তার বিষয়টিও আইনশৃঙ্খলা বাহিনী যুক্ত করেছে।,আগে এক মঞ্চ থেকে একবারই বিশ্ব ইজতেমার আয়োজন হতো। কিন্তু মাওলানা জোবায়ের এবং মাওলানা সা’দ পক্ষের অনুসারীরা এ নিয়ে নিজেদের মধ্যে বিভেদে জড়িয়ে পড়েন। একপর্যায়ে দুই পক্ষ বিশ্ব ইজতেমা দুইবারে করার সিদ্ধান্ত নেয়।,করোনাভাইরাসের প্রকোপের আগে দুই বছর দুই ভাগে বিশ্ব ইজতেমা করেছে দুই পক্ষ। মাঝখানে মহামারীর কারণে দুই বছর ইজতেমার কার্যক্রম বন্ধ ছিল। এবার থেকে এই সম্মিলন আবার শুরু হচ্ছে।,এবার মাওলানা জোবায়েরের অনুসারীরা প্রথম পর্বে ১৩-১৫ জানুয়ারি এবং মাওলানা সা’দ পক্ষের অনুসারীরা ২০-২২ জানুয়ারি ইজতেমা পরিচালনা করবেন। প্রতি পর্বেই শেষ দিনে আখেরি মোনাজাত অনুষ্ঠিত হবে।,স্বরাষ্ট্রমন্ত্রী আসাদুজ্জামান খান কামাল এবং পুলিশের মহাপরিদর্শক (আইজিপি) চৌধুরী আব্দুল্লাহ আল মামুন আশা প্রকাশ করেছেন, দুই পক্ষই একে অপরকে সহযোগিতার মধ্য দিয়ে এই ধর্মীয় সম্মিলনের কাজ সুষ্ঠু ও সুন্দরভাবে শেষ করবেন।,বিদেশ থেকে আসা অতিথিরা প্রথম পর্ব শেষে ইজতেমাস্থল ত্যাগ করে হাজী ক্যাম্পে অবস্থান করবেন। সেখান থেকে তারা নিজ নিজ গন্তব্যে যাবেন। আর দ্বিতীয় পর্বের বিদেশি মেহমান যারা আসবেন তারা ইজতেমা মাঠেই অবস্থান করবেন এবং ইজতেমা শেষে তারা যার যার গন্তব্যে চলে যাবেন।,বিশ্ব ইজতেমার আয়োজক কমিটির মরুব্বি প্রকৌশলী আব্দুন নূর বুধবার সন্ধ্যায় বলেন, “পুরো ময়দান এরই মধ্যে পূর্ণ হয়ে গেছে। শুক্রবার থেকে মূল পর্ব শুরু হলেও বৃহস্পতিবার বাদ ফজর থেকে শুরু হবে আ’ম বয়ান। প্রায় দুই মাস ধরে স্বেচ্ছাশ্রমের ভিত্তিতে তাবলিগ জামাতের অনুসারীরা মাঠের প্রস্তুতির কাজ শেষ করেছেন।,ইজতেমায় আসা বিদেশি অতিথিদের জন্য মাঠের উত্তর-পশ্চিম কোণে আধুনিক সুবিধা সম্বলিত আলাদা থাকা-খাওয়ার ব্যবস্থা করা হয়েছে। এরই মধ্যে যারা এসেছেন তারা সেখানে অবস্থান নিয়েছেন।,পুরো ময়দান এলাকায় থাকছে গাজীপুর জেলা প্রশাসন, গাজীপুর সিটি করপোরেশন, পুলিশ ও র‌্যাবের নিয়ন্ত্রণ কক্ষ। বুধবার সকালে ইজতেমা ময়দানে দুটি গভীর নলকূপের উদ্বোধন করেন যুব ও ক্রীড়া প্রতিমন্ত্রী জাহিদ আহসান রাসেল।,গাজীপুরের জেলা প্রশাসক আনিসুর রহমান বলেন, জেলা প্রশাসনের নির্বাহী ম্যাজিস্ট্রেটের দল অনিয়মের বিচারে থাকবে টঙ্গীজুড়ে।,জনস্বাস্থ্য প্রকৌশল অধিদপ্তরের নির্বাহী প্রকৌশলী আলমগীর মিয়া জানান, এখানে ৩১টি টয়লেট বিল্ডিং করা হয়েছে। এক সঙ্গে নয় হাজার মানুষ তা ব্যবহার করতে পারবেন।,বিআরটিসি ও রেলওয়ে ইজতেমায় আসা-যাওয়ার জন্য বিশেষ সার্ভিসের পদক্ষেপ নিয়েছে। ময়দানের পশ্চিম পাশে তুরাগ নদীর উপর সেনাবাহিনী পাঁচটি ভাসমান সেতু নির্মাণ করেছে।,গাজীপুর মহানগর পুলিশের কমিশনার মোল্যা নজরুল ইসলাম জানান, ময়দান ও আশপাশে ১৪টি নিয়ন্ত্রণকক্ষ রয়েছে পুলিশের। র‌্যাবের হেলিকপ্টারে টহল থাকবে। এ ছাড়া ডগ স্কোয়াড টিম, মোবাইল পেট্রোল টিম, বোম ডিসপোজল টিম থাকবে।,শহীদ আহসান উল্লাহ মাস্টার জেনারেল হাসপাতালের তত্ত্বাবধায়ক মো. জাহাঙ্গীর আলম বলেন, ইজতেমায় আসা মানুষকে বিনামূল্যে স্বাস্থ্যসেবা দিতে পাঁচটি ক্যাম্প স্থাপনের কাজ চলছে। এখান থেকে ২৪ ঘণ্টাই ওষুধ ও সেবা পাওয়া যাবে। হাসপাতালের সাতটি বিশেষজ্ঞ চিকিৎসক দল এখানে মোতায়েন থাকবে।,Copyright © 2022, bdnews24",bn,2023-01-11 14:47:00+06:00
Bdnews24,‘টিকটকের মতো’ টাইমলাইন টুইটার আনল আইওএস-এর জন্য,tech,https://bangla.bdnews24.com/tech/peogtwffev,"নিজস্ব অ্যাপের ‘আইওএস’ সংস্করণে বড় এক পরিবর্তন এনেছে টুইটার। পুরোনো এক বাটন বদলে প্ল্যাটফর্মটি এতে নতুন দুটি ট্যাব যোগ করেছে।,আইওএস-এ অ্যালগরিদম ভিত্তিক ও বিপরীত কালানুক্রমিক ফিড অদল বদল করা ‘স্পার্কল’ নামের বাটনের পরিবর্তে এখন ‘ফর ইউ’ ও ‘ফলোয়িং’ নামে দুটি ট্যাব চালু করেছে প্ল্যাটফর্মটি। আর অ্যাপটি খোলার পরপরই দেখা মিলবে ‘ফর ইউ’ ট্যাবের। তবে, ব্যবহারকারী চাইলে এগুলো ‘সোয়াইপ’ করতে পারবেন।,ট্যাবটি এর আগে ‘হোম’ নামে পরিচিতি পেলেও, কোম্পানিটি টিকটকের কাছ থেকে ‘ফর ইউ’ নামটি ‘চুরি করেছে’ বলে প্রতিবেদনে বলেছে প্রযুক্তিবিষয়ক সাইট এনগ্যাজেটে। হোম ট্যাবের মতোই ব্যবহারকারীর অনুসরণ করা বিভিন্ন অ্যাকাউন্টের পাশাপাশি তিনি হয়তো পছন্দ করবেন অ্যালগরিদমের ভিত্তিতে বাছাইকৃত এমন অন্যান্য টুইটও যেন দেখা যায় এতে।,এ বছরের শুরুতে প্রায় একই ধরনের ফিচার এনেছে টুইটার। ব্যবহারকারীকে  এটি ‘হোম’ থেকে ‘লেটেস্ট টুইটস’ টাইমলাইনে অদলবদলের সুযোগ দিতো। কিন্তু ফিচারটি নিয়ে ব্যবহারকারীদের ক্রমাগত অভিযোগ আসায় কিছুদিন পর ধারণাটি বর্জন করে তারা।,তবে, কোম্পানিটি এখন ফের নতুন নামে ধারণাটি বাস্তবায়ন করতে চায়। আর টুইটার সাপোর্ট পেইজের বিভিন্ন জবাব থেকে ইঙ্গিত মিলছে, এটি একই ধরনের নেতিবাচক প্রতিক্রিয়া তৈরি করতে পারে।,টুইটারের ওয়েব সংস্করণ বা অ্যান্ড্রয়েড অ্যাপে ‘ক্রোনোলজিকাল ফিড’ বাছাই করা একটি স্থায়ী পছন্দ। আর ব্যবহারকারী অ্যাপ বন্ধ করলেও এটি থেকে যায়।,তবে, আইওএস সংস্করণের বেলায়, অ্যাপ বন্ধ করে পুনরায় চালু করলে প্রতিবারই ‘ফর ইউ’ ট্যাবের দেখা মেলে। এর ফলে, ‘ফলোয়িং’ টাইমলাইনে যেতে প্রতিবারই এটি বদলাতে হয় ব্যবহারকারীকে।,২০২২ সালে এই পরিবর্তন আনার প্রতিশ্রুতি দিয়েছিলেন মাস্ক। সে সময় তিনি টুইট করেন, “মূল টাইমলাইনে ব্যবহারকারীর অনুসরণ করা ‘টপ’, ‘ট্রেন্ডিং’ ও ‘টপিকস’ অপশনের পাশে একটি সহজ ‘সোয়াইপ’ সুবিধা থাকা উচিৎ।”,পরিবর্তন দুটি বাস্তবায়িত হওয়ায় সামনে ব্যবহারকারীরা প্ল্যাটফর্মটিতে আরও কিছু সংখ্যক পরিবর্তন দেখতে পারেন বলে ধারণা প্রকাশ করেছে এনগ্যাজেট।,Copyright © 2022, bdnews24",bn,2023-01-11 15:08:00+06:00
Bdnews24,ইউল্যাবে শিক্ষার্থীদের ক্যারিয়ার বিষয়ক কর্মশালা অনুষ্ঠিত,campus,https://bangla.bdnews24.com/campus/z26crpjw8k,"রাজধানীর ধানমন্ডিতে ইউনিভার্সিটি অব লিবারেল আর্টসে অনুষ্ঠিত হয়েছে শিক্ষার্থীদের ক্যারিয়ার গঠনের দিকনির্দেশনামূলক কর্মশালা ‘ক্যারিয়ার সাকসেস প্রোগ্রাম’।,ইউল্যাবের ক্যারিয়ার সার্ভিসেস অফিসের উদ্যোগে শুক্র ও শনিবার এ কর্মশালার আয়োজন করা হয় বলে বিশ্ববিদ্যালয়টির এক সংবাদ বিজ্ঞপ্তিতে জানানো হয়েছে।,কর্মশালায় বিভিন্ন বিষয়ভিত্তিক আলোচনা এবং প্রেজেন্টেশনের মাধ্যমে শিক্ষার্থীদের ক্যারিয়ার প্ল্যান, সিভি ও কভার লেটার তৈরি, চাকরি বিষয়ক পোর্টাল, ইমেইল বা হার্ড কপিতে চাকরির আবেদনের পদ্ধতি, সাক্ষাৎকার কৌশল এবং চাকরির খোঁজ-খবরের নানা বিষয় নিয়ে আলোচনা করা হয়।,কর্মশালায় রিসোর্স পার্সন হিসেবে উপস্থিত ছিলেন ডন সামদানি ফ্যাসিলিটেশনের প্রধান গোলাম সামদানী ডন, ইউএস-বাংলা এয়ারলাইন্স লিমিটেডের মহাব্যবস্থাপক ও মানবসম্পদ বিভাগের প্রধান মো. জাহাঙ্গীর নবি, স্যামসাংয়ের মানবসম্পদ বিভাগের প্রধান মুজাহিদুল ইসলাম জাহিদ ও আশিক মাহমুদ আদনান।,এতে সেশন পরিচালনা করেন ইউল্যাবের সিনিয়র লেকচারার এবং ক্যারিয়ার সার্ভিসের ডিরেক্টর জামাল উদ্দিন জেমি।,Copyright © 2022, bdnews24",bn,2023-01-11 14:56:00+06:00
Bdnews24,‘পদাতিক’র চঞ্চলদের শুভ কামনায় অমিতাভ,glitz,https://bangla.bdnews24.com/glitz/drcgfkcyo8,"চঞ্চল চৌধুরীর পরবর্তী সিনেমা ‘পদাতিক’র পোস্টার শেয়ার করে শুভ কামনা জানিয়েছেন অমিতাভ বচ্চন।,বুধবার ‘বিগ বি’র তার সোশাল মিডিয়া হ্যান্ডলগুলোতে পোস্ট করেন পদাতিকের পোস্টার। সঙ্গে লেখেন, “সবাইকে শুভ কামনা।”,পোস্টে হ্যাশট্যাগ করেন পদাতিক, চঞ্চল চৌধুরী, সৃজিত মুখার্জি।,খ্যাতিমান চলচ্চিত্রকার মৃণাল সেনের বায়োপিক ‘পদাতিক’ নির্মাণ করছেন সৃজিত। এতে মৃণাল সেনের ভূমিকায় চঞ্চল চৌধুরী এবং তার স্ত্রী গীতা সেনের ভূমিকায় অভিনয় করছেন মনামী ঘোষ।,সিনেমাটি নিয়ে বলিউড শাহেনশার প্রতিক্রিয়ায় আপ্লুত সৃজিত অমিতাভের পোস্ট শেয়ার করে লিখেছেন, “অনেক ধন্যবাদ স্যার। এটা আমাদের জন্য পৃথিবী পাওয়ার মতো।”,অমিতাভ বচ্চনের পোস্টটি সোশাল মিডিয়ায় ছড়িয়ে পড়েছে। ফেইসবুকে তা আট ঘণ্টায় শেয়ার করেছেন প্রায় তিন হাজার জন। ২৩ হাজার রিয়্যাক্টসহ প্রায় দেড় হাজার কমেন্ট জমা পড়ে পোস্টে।,বাংলাদেশি ভক্তরাও কৃতজ্ঞতা প্রকাশ করেছেন কমেন্ট বক্সে।,উপস্থাপক দিলরুবা সাথী লিখেছেন, “পোস্টের জন্য অনেক ধন্যবাদ জনাব অমিতাভ বচ্চন। চঞ্চল চৌধুরী আমাদের গর্ব। বাংলাদেশ থেকে সম্মান ও ভালোবাসা নেবেন।”,গীতিকবি জে কে মজলিস লিখেছেন, “সম্মান ও ভালোবাসা নেবেন কিংবদন্তি অমিতাভ বচ্চন। আমাদের গর্বিত করার জন্য ধন্যবাদ চঞ্চল চৌধুরী।”,দেবাশীষ মল্লিক নামে রাজস্থানের এক বাসিন্দা লিখেছেন, “মহান অভিনেতা,  মিস্টার বাংলাদেশ ভারতের সর্বকালের মহান অভিনেতার পক্ষ থেকে শুভাশীষ পেলেন। বিষয়টা আরও বেশি মহৎ।”  ,গত ২৭ ডিসেম্বর চঞ্চল চৌধুরীর বাবা মারা গেছেন। বর্তমানে পাবনা জেলায় নিজের গ্রামে অবস্থান করছেন এ অভিনেতা। যোগাযোগের চেষ্টা চালিয়েও তার কোনো প্রতিক্রিয়া পাওয়া যায়নি।  ,পদাতিক সিনেমাটি প্রযোজনা করছেন ফিরদৌসুল হাসান। ,Copyright © 2022, bdnews24",bn,2023-01-11 15:08:00+06:00
Bdnews24,বেলারুশ সীমান্তে ইউক্রেইনকে প্রস্তুত থাকতে হবে: জেলেনস্কি,world,https://bangla.bdnews24.com/world/nf2a19032y,"রাশিয়ার মিত্রদেশ বেলারুশের সীমান্তে ইউক্রেইনকে প্রস্তুত থাকতে হবে বলে মন্তব্য করেছেন ইউক্রেইনের প্রেসিডেন্ট ভলোদিমির জেলেনস্কি। ,লিভিভ অঞ্চল পরিদর্শনের পর বুধবার জেলেনস্কি একথা বলেন। সেখানে সীমান্ত সুরক্ষা এবং উত্তর-পূর্ব ইউক্রেইনের নিরাপত্তা পরিস্থিতি নিয়ে আলোচনা করেছেন তিনি।,কিইভ সতর্ক করে দিয়ে বলেছে, রাশিয়া ইউক্রেইনের উত্তর দিক থেকে নতুন স্থল আগ্রাসন চালানোর জন্য বেলারুশের ভূখন্ড ব্যবহার করতে পারে।,তবে লিভিভে নিরাপত্তা বিষয়ক সমন্বয় বৈঠকে অংশ নেওয়ার পর টেলিগ্রামে জেলেনস্কি এমন কোনও সতর্কবার্তার কথা উল্লেখ করেননি।,তিনি বলেন, “আমরা রাষ্ট্রের সীমান্ত রক্ষা, বেলারুশের চলমান সীমান্ত পরিস্থিতি এবং ওই এলাকাগুলোতে পাল্টা-বিধবংসী পদক্ষেপ নিয়ে আলোচনা করেছি।”,“আমরা বুঝতে পারছি যে, পরাক্রমশালী বিবৃতি ছাড়া সেখানে শক্তিশালী আর কোনওকিছু আমরা দেখতে পাচ্ছি না। তারপরও আমাদেরকে ওইসব অঞ্চল এবং সীমান্ত উভয় জায়গাতেই প্রস্তুত থাকতে হবে।”,Copyright © 2022, bdnews24",bn,2023-01-11 15:22:00+06:00
Bdnews24,২৪ ঘণ্টার ব্যবধানে ‘মুক্তিপণ দিয়ে’ ফিরলেন টেকনাফের আরেক কৃষক,samagrabangladesh,https://bangla.bdnews24.com/samagrabangladesh/5zhtp8d8pu,"কক্সবাজারের টেকনাফ উপজেলা থেকে অপহৃত আরেক কৃষক মুক্তিপণ দিয়ে পরিবারের কাছে ফিরে এসেছেন বলে স্থানীয়রা জানিয়েছেন। এর মধ্য দিয়ে অপহৃত চার কৃষকই ফিরলেন।   ,‘মুক্তিপণ দিয়ে’ তিন কৃষক ফিরে আসার ২৪ ঘণ্টার মধ্যে মঙ্গলবার সন্ধ্যায় উপজেলার লেচুয়াপ্রাং সংলগ্ন পাহাড়ি এলাকা দিয়ে কৃষক আব্দুস সালাম (৪৮) ফিরে আসেন বলে জানান হ্নীলা ইউনিয়ন পরিষদের চেয়ারম্যান রাশেদ মাহমুদ আলী জানান।,আব্দুস সালাম (৪৮) হ্নীলা ইউনিয়নের বড় লেচুয়াপ্রাং এলাকার মৃত আবুল হোসেনের ছেলে।,তবে মুক্তিপণের টাকা কোথায়, কীভাবে অপহরণকারী চক্রকে দেওয়া হয়েছে- সে বিষয়ে স্বজনরা বিস্তারিত তথ্য দেননি বলে জানান ইউপি চেয়ারম্যান।,এর আগে মঙ্গলবার সন্ধ্যায় ছয় লাখ টাকা মুক্তিপণ দিয়ে ফেরত এসেছিল একই এলাকার আরও তিন কৃষক। তারা হলেন- ছৈয়দ হোসেনের ছেলে আব্দুর রহমান (৩২), রাজা মিয়ার ছেলে মুহিব ঊল্লাহ (১৫) এবং ফজলুল করিমের ছেলে আব্দুল হাকিম (৪০)।,শনিবার রাত ১০টার দিকে হ্নীলা ইউনিয়নের লেচুয়াপ্রাং এলাকার ক্ষেত থেকে এই চার কৃষককে রোহিঙ্গা দুষ্কৃতকারীরা অপহরণ করে নিয়ে যায় বলে অভিযোগ পরিবারের।,এরপর সোমবার চারজনকে ছেড়ে দিতে পরিবারের কাছে ২৫ লাখ টাকা মুক্তিপণ দাবি করা হয়েছিল বলে জানিয়েছিলেন হ্নীলা ইউপি চেয়ারম্যান রাশেদ।,তিনি আরও বলেছিলেন, মুক্তিপণের জন্য অপহৃত কৃষকদের উপর শারীরিক নির্যাতনও চালানো হয়। নির্যাতন চালানোর সময় তাদের আর্তনাদ মোবাইল ফোনে স্বজনদের শোনানোও হয়েছিল।,ফেরত আসা কৃষকের স্বজনের বরাতে রাশেদ বলেন, “ফেরত আসা কৃষক আব্দুস সালামকে মুক্তিপণের বিনিময়ে অপহরণকারীরা ছেড়ে দিয়েছে। তবে কত টাকা মুক্তিপণ দিয়েছে এবং ওই টাকা কোথায়, কিভাবে; কাদের দিয়েছে এ ব্যাপারে স্বজনরা কোনো তথ্য দেয়নি।”,টেকনাফ থানার ওসি মো. আব্দুল হালিম বলেন, সন্ধ্যায় স্থানীয় ইউপি চেয়ারম্যান জিম্মি থাকা কৃষক আব্দুস সালাম ফেরত আসার খবরটি পুলিশকে জানান। এর আগের দিন ফিরে এসেছিল আরও তিনজন।,তবে অপহৃতদের উদ্ধার এবং ঘটনায় জড়িতদের গ্রেপ্তারে তাদের স্বজনদের কাছে কোনো ধরনের তথ্য দিয়ে সহযোগিতা না করার অভিযোগ করেন ওসি।,আব্দুল হালিম জানান, ভুক্তভোগীদের সঙ্গে কথা বলে তথ্য নেওয়ার পাশাপাশি ঘটনায় জড়িতদের চিহ্নিত করে গ্রেপ্তারে পুলিশের অভিযান অব্যাহত রয়েছে।,Copyright © 2022, bdnews24",bn,2023-01-11 15:11:00+06:00
Bdnews24,চবি সিন্ডিকেট ছাড়লেন অধ্যাপক মহীবুল আজিজ,ctg,https://bangla.bdnews24.com/ctg/cpmd70di8x,"চট্টগ্রাম বিশ্ববিদ্যালয়ের সিন্ডিকেট থেকে পদত্যাগ করেছেন অধ্যাপক মহীবুল আজিজ।,বুধবার দুপুরে ব্যক্তিগত কারণ দেখিয়ে বাংলা বিভাগের এই শিক্ষক রেজিস্ট্রার বরাবর পদত্যাগপত্র জমা দেন।   ,ড. মহীবুল আজিজ ২০১৫ সালে অ্যাকাডেমিক কাউন্সিলের মাধ্যমে বিশ্ববিদ্যালয়ের সিন্ডিকেট সদস্য মনোনীত হয়েছিলেন।,বিডিনিউজ টোয়েন্টিফোর ডটকমকে তিনি বলেন, “ব্যক্তিগত কারণে পদত্যাগ করেছি। এর বেশি কিছু বলব না।”,২০১৭ সালে সিন্ডিকেট সদস্য হিসেবে মেয়াদ শেষ হওয়ার পরও নতুন সদস্য মনোনীত না করায় তিনি দায়িত্ব পালন করে আসছিলেন।,মেয়াদ শেষ হওয়ার পর পুনরায় ওই পদে প্রতিনিধি মনোনয়নের দাবিতে বিশ্ববিদ্যালয় প্রশাসন বরাবর বেশ কয়েকবার চিঠি দিয়েছিলেন তিনি।,Copyright © 2022, bdnews24",bn,2023-01-11 15:26:00+06:00
Bdnews24,"ট্রেনের ধাক্কায় কলেজ শিক্ষার্থীর, বাসের ধাক্কায় বৃদ্ধার মৃত্যু",bangladesh,https://bangla.bdnews24.com/bangladesh/cy90z0wtvg,"ঢাকার তেজগাঁও রেল স্টেশনের কাছে চলন্ত ট্রেনের ধাক্কায় তেজগাঁও বিজ্ঞান কলেজের এক শিক্ষার্থীর মৃত্যু হয়েছে।,বুধবার দুপুরে আরেক দুর্ঘট্নায় রাজধানীর নিউ এলিফ্যান্ট রোড বাটা সিগনাল মোড়ে বাসের ধাক্কায় মারা গেছেন এক বয়ঃজ্যেষ্ঠ নারী।,এদিন সকাল সাড়ে ১১টার দিকে তেজগাঁও রেল স্টেশনের কাছে রেললাইন পার হওয়ার সময় দুই ট্রেনের মাঝে পড়ে চলন্ত ট্রেনের ধাক্কায় আহত হয় বিজ্ঞান কলেজের শিক্ষার্থী আবদুল্লাহ সাঈদ (২০)।,পরে ঢাকা মেডিকেল কলেজ হাসপাতালে নেওয়া হলে চিকিৎসক তাকে মৃত ঘোষণা করেন বলে জানান তেজগাঁও থানার ওসি অপূর্ব হাসান।,তিনি জানান, মূলত ঘটনাস্থলেই এইচএসসি ফল প্রত্যাশী ওই শিক্ষার্থীর মৃত্যু হয়।,কলেজের কাগজপত্রে জুয়েল শীল নাম থাকা ওই শিক্ষার্থী ধর্মান্তারিত হয়ে আবদুল্লাহ সাঈদ নাম নিয়েছেন জানিয়ে সহপাঠীদের উদ্ধৃত করে ওসি বলেন, ‘কলেজে সবাই তাকে সাঈদ বলে ডাকতেন’।,তার গ্রামের বাড়ি কক্সবাজারের চকরিয়ায় হোতালিয়া গ্রামে। তার বাবার নাম বিধু কুমার শীল। তিনি তেজগাঁও এলাকায় একটি মেসে থাকতেন।,কমলাপুর রেলওয়ে থানার এসআই কামরুল ইসলাম বিডিনিউজ টোয়েন্টিফোর ডটকমকে জানান, গত বছর ওই শিক্ষার্থী এফিডেভিট করে মুসলমান হন। তবে মাধ্যমিক ও উচ্চ মাধ্যমিক পরীক্ষায় তার নাম জুয়েল শীল রয়েছে।,এদিকে পুলিশের পক্ষ থেকে পরিবারের লোকজনের সঙ্গে যোগাযোগ করা হলে তারা মরদেহ নেওয়ার জন্য আসবে বলে প্রথমে জানিয়েছিলেন। তবে রাতে তারা আসতে অপরাগতা জানান। এতে পুলিশ কিছুটা বিপাকে পড়েছে বলে এসআই কামরুল।,তিনি জানান, ওই শিক্ষার্থীর মরদেহ তার মুসলিম সহপাঠীরা নিয়ে যেতে চাইলেও দেওয়া হয়নি।,“আমরা মরদেহ ঢাকা মেডিকেল কলেজ হাসপাতালের হিমাগারে রেখেছি। তার মরদেহ কোন ধর্মীয় রীতি অনুযায়ী এবং কোথায় নেওয়া হবে সে ব্যাপারে বৃহস্পতিবার ঊর্ধ্বতন কর্মকর্তাদের সাথে কথা বলে ব্যবস্থা নেওয়া হবে,” যোগ করেন তিনি।,এদিকে দুপুর ২টার দিকে বাটা সিগনাল মোড়ে বাসের ধাক্কায় মারা যাওয়া বয়ঃজ্যেষ্ঠ রোকেয়া বেগম (৬০) নিউ মার্কেট এলাকায় এক বাসায় অপর এক বৃদ্ধার দেখাশোনা করতেন বলে জানান তার এক স্বজন।,ঢাকা মেডিকেল কলেজ হাসপাতালে রোকেয়ার স্বজন আলাউদ্দিন বিডিনিউজ টোয়েন্টিফোর ডটকমকে জানান, নিহতের মেয়ে ডেমরার কোনাপাড়া ডগাইর এলাকায় থাকেন। তিনি প্রায় সেখানে যেতেন।,“এজন্য দুপুরে ওই বাসা থেকে বের হয়ে বাটা সিগনাল মোড়ে মালঞ্চ পরিবহনের বাসে ওঠার সময় ধাক্কা খান। এতে তিনি গুরুতর আহত হন।”,পরে ঢাকা মেডিকেল কলেজ হাসপাতালে নেওয়া হলে চিকিৎসক তার মৃত্যু হয়েছে বলে জানান।,নিউ মার্কেট থানার এসআই মুরাদ হোসেন বিডিনিউজ টোয়েন্টিফোর ডটকমকে জানান, বাসটি জব্দ এবং চালককে গ্রেপ্তার করা হয়েছে।,Copyright © 2022, bdnews24",bn,2023-01-11 15:12:00+06:00
Bdnews24,"বেজায় চটেছেন ঝন্টু, মামলা করবেন মোরশেদুলের বিরুদ্ধে",glitz,https://bangla.bdnews24.com/glitz/0t8id3eip8,"চলচ্চিত্র নির্মাতা মোরশেদুল ইসলামের বিরুদ্ধে মানহানির মামলার ঘোষণা দিয়েছেন আরেক চলচ্চিত্র নির্মাতা দেলোয়ার জাহান ঝন্টু। তিনি বলেছেন, আগামী রোববার মামলাটি করা হবে।,বাংলাদেশের স্বাধীনতা যুদ্ধের সময় নৌ-সেক্টরে পরিচালিত সফলতম গেরিলা অপারেশন নিয়ে ‘অপারেশন জ্যাকপট’ নামে নির্মিতব্য সিনেমা নিয়ে দুই নির্মাতার মধ্যে এই রেষারেষি পরিস্থিতি সৃষ্টি হয়েছে।,সম্প্রতি সংবাদ মাধ্যমকে মোরশেদুল ইসলাম বলেছিলেন, “সম্মান রেখেই বলছি, স্বাধীনতার ইতিহাস নিয়ে এমন একটি সিনেমা দেলোয়ার জাহান ঝন্টুর নির্মাণের যোগ্যতা নেই।”,সেই মন্তব্যে বেজায় চটেছেন ঝণ্টু। তিনি বুধবার গ্লিটজকে বলেন, “মোরশেদুল ইসলাম কে? সে আমার বিরুদ্ধে এমন কথা বলবে কেন? আমি মনে করি, আমার মাথায় যত চুল আছে তার একটি চুলের সমান জ্ঞান মোরশেদুল ইসলামের নেই।,“তার কথায় আমার সম্মানহানি হয়েছে। আমি ৫০ কোটি টাকার মানহানি মামলা করব। কাগজপত্র সব রেডি। আগামী রোববার মামলা করব।”,‘অপারেশন জ্যাকপট’ সিনেমাটি নির্মাণের উদ্যোগটি নিয়েছিল নৌপরিবহন মন্ত্রণালয়। সেই প্রকল্পে যুক্ত হয়েছিলেন ‘মনপুরা’খ্যাত নির্মাতা গিয়াস উদ্দিন সেলিম। চিত্রনাট্য তৈরিতে কয়েক বছর কাজও করেন তিনি। সেই চিত্রনাট্য প্রস্তুত কমিটির সদস্য ছিলেন মোরশেদুল ইসলাম।,ওই সময় বিশাল বাজেটের কারণে সিনেমাটি পিছিয়ে যায়। এখন নতুন করে সেই প্রকল্পটি নিয়েছে মুক্তিযুদ্ধবিষয়ক মন্ত্রণালয়। তাতে বাদ পড়েছেন সেলিম। নতুন প্রকল্পে সিনেমার নির্মাণ ব্যয় ধরা হয়েছে ২৩ কোটি ২৩ লাখ ৩৫ হাজার টাকা।,বছর দেড়েক আগে দায়িত্ব নেওয়ার পর মুক্তিযুদ্ধবিষয়ক মন্ত্রণালয় গত বছরের মাঝামাঝিতে সিনেমাটির জন্য দরপত্র ডাকে। তাতে ‘যোগ্য’ নির্মাতা প্রতিষ্ঠান হিসেবে নির্বাচিত হয় কিববীয়া ফিল্মস। তারা দেলোয়ার জাহান ঝন্টুসহ চারজন পরিচালকের নাম প্রস্তাব করেছেন।,তার পরিপ্রেক্ষিতেই মোরশেদুল ইসলামের মন্তব্য আসে ঝন্টুকে নিয়ে। তিনি আরও বলেন, “টেন্ডার দিয়ে এসব কাজ হয় নাকি? আমি বিষয়টি মেনে নিতে পারছি না। সম্মান রেখেই বলছি, স্বাধীনতার ইতিহাস নিয়ে এমন একটি সিনেমা দেলোয়ার জাহান ঝন্টুর নির্মাণের যোগ্যতা নেই। আমরা এটা প্রতিহত করব।”,ঝন্টু গ্লিটজকে বলেন, “অপারেশন জ্যাকপট সিনেমার জন্য আমি তো কোনো দরপত্রে অংশগ্রহণ করিনি। কিবরীয়া ফিল্মস অংশগ্রহণ করেছে এবং তারা নির্মাতা হিসেবে আমার নাম দিয়েছে। মোরশেদুল ইসলাম কেন না জেনে আমার বিরুদ্ধে কথা বলবেন?”,ঝন্টু আরও বলেন, “মোরশেদুল ইসলাম যে সিনেমা বানিয়েছে, তা কেউ দেখে না। ওসব সিনেমা চলে না। দুই একটা চলচ্চিত্র পুরস্কার পায় শুধু। আমার সিনেমা দীর্ঘদিন হলে চলে। দর্শক আনন্দ নিয়ে সিনেমা দেখে। আর সে কি না বলে আমি সিনেমা বানাতে পারব না!”,চলচ্চিত্র আন্দোলন থেকে উঠে আসা মোরশেদুল ইসলাম ১৯৮৪ সালে ‘আগামী’ চলচ্চিত্র তৈরি করে নির্মাতা হিসেবে যাত্রা শুরু করেন। নব্বইয়ের দশকের শেষের দিকে নির্মাণ করেন দীপু নাম্বার টু ও দুখাই। দীপু নম্বর টুর জন্য সেরা চলচ্চিত্রকারের জাতীয় চলচ্চিত্র পুরস্কার পান তিনি। দুখাই শ্রেষ্ঠ চলচ্চিত্র বিভাগে জাতীয় চলচ্চিত্র পুরস্কার পায়।,এছাড়া দূরত্ব, খেলাঘর, প্রিয়তমেষু, আমার বন্ধু রাশেদ, অনিল বাগচীর একদিনসহ তার কয়েকটি চলচ্চিত্র দেশীয় ও আন্তর্জাতিক মহলে প্রশংসিত ও পুরস্কৃত হয়।,অন্যদিকে এফডিসিকেন্দ্রিক নির্মাতা দেলোয়ার জাহান ঝন্টু ১৯৭৮ সালে ‘বন্দুক’ সিনেমা দিয়ে নির্মাতা হিসেবে আত্মপ্রকাশ করেন।,এরপর শিমুল পারুল, প্রেমগীত, হারানো প্রেম, ঝিনুকমালার প্রেম, বউমা, সকাল-সন্ধ্যা, পালকি, জজ ব্যারিস্টার, মুজাহিদ, হাতি আমার সাথী, কন্যাদান, রূপসী নাগিন, নাচে নাগিন, রূপের রানী গানের রাজা, বিষে ভরা নাগিন, হেডমাস্টার, সবাই তো ভালবাসা চায়সহ অনেক সিনেমা নির্মাণ ও প্রযোজনা করেন তিনি।,ঝন্টু গরিবের রাজা চলচ্চিত্রের জন্য শ্রেষ্ঠ চিত্রনাট্যকার বিভাগে জাতীয় চলচ্চিত্র পুরস্কার পান।,ঝন্টুর করা মন্তব্য ও মামলার বিষয়ে জানতে নির্মাতা মোরশেদুল ইসলামের মোবাইল নম্বরে বুধবার কল করা হলে তা বন্ধ পাওয়া যায়।,এদিকে ঝন্টুর মামলার ঘোষণা নিয়ে গিয়াস উদ্দিন সেলিম গ্লিটজকে বলেন, “মোরশেদ ভাই বড় মানুষ, ঝণ্টু সাহেবও বড় মানুষ। বড়দের ঝামেলা নিয়ে আমি কোনো মন্তব্য করতে পারছি না।”,অপোরেশন জ্যাকপট নির্মাণের দরপত্রে সেলিমের প্রতিষ্ঠান ‘আশীর্বাদ চলচ্চিত্র’ অংশ নিলেও তারা কাজটি পায়নি।,সেলিম বলেন, “আমি সিনেমার সঙ্গে শুরু থেকেই যুক্ত ছিলাম। অনেক কাজ করেছি। এখন আমার নাম আসেনি। আপাতত পরিস্থিতি পর্যবেক্ষণ ছাড়া আমার কিছু করার নেই।”,Copyright © 2022, bdnews24",bn,2023-01-11 15:42:00+06:00
Bdnews24,সরকারি গুদামে মজুদ ১৮ লাখ ৩৯ হাজার টন খাদ্যশস্য: মন্ত্রী,economy,https://bangla.bdnews24.com/economy/df8y2xcymr,"দেশে সরকারি খাদ্য গুদামে ১৮ লাখ ৩৯ হাজার ৫১৩ মেট্রিক টন খাদ্যশস্য মজুদ আছে বলে জাতীয় সংসদকে জানিয়েছেন খাদ্যমন্ত্রী সাধন চন্দ্র মজুমদার।,বুধবার জাতীয় সংসদের প্রশ্নোত্তর পর্বে তিনি এ তথ্য জানান। বিকালে স্পিকার শিরীন শারমিন চৌধুরীর সভাপতিত্বে অধিবেশন শুরু হয়। প্রশ্নোত্তর টেবিলে উপস্থাপন করা হয়।,আওয়ামী লীগের সংসদ সদস্য আলী আজমের প্রশ্নের জবাবে খাদ্যমন্ত্রী জানান, ৮ জানুয়ারি পর্যন্ত হিসাব, সরকারি খাদ্য গুদামে ৩ লাখ ৬৮ হাজার ২৭৪ মেট্রিক টন গম, ১৪ লাখ ৭০ হাজার ৩২১ টন চাল এবং ১ হাজার ৩৮১ টন ধান মজুদ আছে।,২০২২-২৩ অর্থবছরের ৩ লাখ মেট্রিক টন ধান ও ৫ লাখ মেট্রিক টন ধান সংগ্রহের লক্ষ্যমাত্রা রয়েছে। ৮ জানুয়ারি পর্যন্ত সরকারি গুদামে কৃষকদের কাছ থেকে ১ হাজার ৬ মেট্রিক টন ধান ও চালকল মালিকদের কাছ থেকে ১ লাখ ৮০ হাজার ৯৯০ মেট্রিক টন চাল সংগ্রহ করা হয়েছে।,চলতি অর্থবছরে ১০ লাখ মেট্রিক টন চাল আমদানির লক্ষ্যমাত্রা সরকারের রয়েছে। এর মধ্যে জি-টু-জি পদ্ধতিতে ভারত, ভিয়েতনাম ও মিয়ানমার থেকে ইতোমধ্যে ৭ লাখ ৩০ হাজার মেট্রিক টন চাল আমদানির পদক্ষেপ নেওয়া হয়েছে। জানুয়ারি পর্যন্ত ৩ লাখ ৭৭ হাজার মেট্রিক টন চাল সরকারি সংরক্ষণাগারে জমা হয়েছে।,বেসরকারি পর্যায়ে ৪৩১টি প্রতিষ্ঠানকে ১৫ লাখ ৫৭ হাজার মেট্রিক টন চাল আমদানির অনুমতি দেওয়ার কথাও সংসদকে জানান খাদ্যমন্ত্রী।,তিনি বলেন, চলতি অর্থবছরে জি-টু-জি পদ্ধতিতে রাশিয়া এবং ইউক্রেন ও বুলগেরিয়া থেকে ৬ লাখ ৫০ হাজার লাখ মেট্রিক টন গম আমদানির পদক্ষেপ নেওয়া হয়েছে। গত ৮ জানুয়ারি পর্যন্ত ৪ লাখ ২৮ হাজার মেট্রিক টন গম সরকারি গুদামে আছে। অবশিষ্ট চাল ও গম ‘শিগগিরই’ পাওয়া যাবে।, , , , ,আওয়ামী লীগের সংসদ সদস্য দিদারুল আলম বাণিজ্যমন্ত্রীর কাছে জানতে চান, প্রতিবছর চাল, গম, আলু, পেঁয়াজসহ ১০টি নিত্যপণ্য দেশে কি পরিমাণ উৎপাদিত হয় এবং চাহিদা পূরণে কোন কোন দেশ থেকে কি পরিমাণ আমদানি করতে হয়।,জবাবে বাণিজ্যমন্ত্রী টিপু মুনশি জানান, দেশে আলুর বার্ষিক চাহিদা ৮৮ লাখ ৭২ হাজার মেট্রিক টন। আর উৎপাদন হয় ১ কোটি ১ লাখ ৪৫ হাজার মেট্রিক টন। উৎপাদিত আলুর ২৫ শতাংশ প্রক্রিয়াজাতকরণে নষ্ট হয়।,দেশে বছরে চালের চাহিদা ৩ কোটি ৫২ লাখ মেট্রিক টন। দেশে উৎপাদন হয় ৩ কোটি ৫১ লাখ মেট্রিক টন। চাহিদা পূরণে ভারত, থাইল্যান্ড, ভিয়েতনাম থেকে আমদানি করা হয়।,গমের উৎপাদন ১০ লাখ ৮৬ হাজার মেট্রিক টন। চাহিদা রয়েছে ৬৩ লাখ ৪৮ হাজার মেট্রিক টনের। চাহিদা পূরণে সিআইএসভুক্ত দেশ, কানাডা, ভারত ও অস্ট্রেলিয়া থেকে গম আমদানি করা হয়।,ভোজ্য তেলের বার্ষিক চাহিদা ২০ লাখ মেট্রিক টন। কিন্তু দেশে উৎপাদিত হয় ২ লাখ ১৭ হাজার মেট্রিক টন। ব্রাজিল, আর্জেন্টিনা, প্যারাগুয়ে, উরুগুয়ে, মালয়েশিয়া ও ইন্দোনেশিয়া থেকে তেল আমদানি করা হয়।,ডালের বার্ষিক চাহিদা ৩৩ লাখ মেট্রিক টন। দেশে উৎপাদিত হয় ৮ লাখ ৩৮ হাজার মেট্রিক টন। অস্ট্রেলিয়া, কানাডা, ভারত, নেপাল ও তুরস্ক থেকে ডাল আমদানি করে চাহিদা পূরণ করা হয়।,দুধের চাহিদা বছরে ১ কোটি ৫৬ লাখ ৬৮ হাজার মেট্রিক টন। কিন্তু দেশে উৎপাদিত হয় ১ কোটি ৩০ লাখ ৭৪ হাজার মেট্রিক টন। চাহিদা পূরণে অস্ট্রেলিয়া, নিউজিল্যান্ড, দুবাই, ডেনমার্ক ও নেদারল্যান্ড থেকে দুধ আমদানি করা হয়।,পেঁয়াজের বার্ষিক চাহিদা ২৫ লাখ মেট্রিক টন। উৎপাদন হয় ৩৬ লাখ ৪০ হাজার মেট্রিক টন। উৎপাদিত পেঁয়াজের ২৫ শতাংশ নষ্ট হয়। চাহিদা পূরণে ভারত, মিয়ানমার, মিশর ও তুরস্ক থেকে আমদানি করতে হয়।,রসুনের চাহিদা ৬ লাখ ৫০ হাজার মেট্রিক টন। উৎপাদন হয় ৭ লাখ ৭০ হাজার মেট্রিক টন। উৎপাদিত রসুনের ১০ শতাংশ প্রক্রিয়াজাতকরণে ক্ষতি হওয়ায় চাহিদা পূরণে ভারত ও চীন থেকে আমদানি করা হয়।,আদার চাহিদা বছরে ৩ লাখ মেট্রিক টন, দেশে উৎপাদিত হয় ১ লাখ ৯২ হাজার মেট্রিক টন। বাকিটা ভারত ও চীন থেকে আমদানি করা হয়।,এছাড়া ভুট্টার বার্ষিক চাহিদা ৬৯ লাখ ৭৬ হাজার মেট্রিক টন। দেশে উৎপাদিত হয় ৫৬ লাখ ৩০ হাজার মেট্রিক টন। চাহিদা পূরণে যুক্তরাষ্ট্র, মেক্সিকো, তুরস্ক, ভারত ও সিআইএসভুক্ত দেশ থেকে ভুট্টা আমদানি করা হয় বলে সংসদকে জানান বাণিজ্যমন্ত্রী।,আওয়ামী লীগের সংসদ সদস্য মোহাম্মদ এবাদুল করিমের প্রশ্নের জবাবে বাণিজ্যমন্ত্রী টিপু মুনশি জানান, ২০২১-২২ অর্থবছরে বাংলাদেশের বাণিজ্য ঘাটতির পরিমাণ ছিল ৩০ হাজার ৯৬০ দশমিক ৯৪ মিলিয়ন ডলার।,তিনি জানান, চীন থেকে আমদানি করা হয় ১৮ হাজার ৫০৯ মিলিয়ন ডলার। রপ্তানি করা হয় ৬৮৩ দশমিক ৪৩ মিলিয়ন মার্কিন ডলার। দেশটির সঙ্গে বাণিজ্য ঘাটতি ১৭ হাজার ৮২৫ দশমিক ৬ মিলিয়ন ডলার।,ভারত থেকে ১৩ হাজার ৬৮৯ দশমিক ৩০ মিলিয়ন ডলার আমদানির বিপরীতে ১ হাজার ৯৯১ দশমিক ৩৯ মিলিয়ন ডলার রপ্তানি করা হয়। দেশটির সঙ্গে বাণিজ্য ঘাটতি ১১ হাজার ৬৯৭ দশমিক ৯ মিলিয়ন ডলার।,এছাড়া সিঙ্গাপুর, ইন্দোনেশিয়া, মালয়েশিয়া, ব্রাজিল, কাতার, সৌদি আরব, জাপান, থাইল্যান্ড, দক্ষিণ কোরিয়া, ভিয়েতনাম, সংযুক্ত আরব আমিরাত ও পাকিস্তানের সঙ্গেও বাংলাদেশের বড় বাণিজ্য ঘাটতি রয়েছে।,বাণিজ্য ঘাটতি কমাতে সরকারের বিভিন্ন উদ্যোগের কথা তুলে ধরেন বাণিজ্যমন্ত্রী।,প্রবাসী কল্যাণ ও বৈদেশিক কর্মসংস্থান মন্ত্রী ইমরান আহমেদ সংসদকে জানান, প্রবাসী কল্যাণ ডেস্কের হিসাবে, কোভিড-১৯ মহামারীর সময় ২০২০ সালের এপ্রিল থেকে ডিসেম্বর পর্যন্ত ৪ লাখ ৮ হাজার ৪০৮ জন এবং ২০২১ সালের মে পর্যন্ত ৩৪ হাজার ৪৯৪ জন কর্মী আউট পাস নিয়ে দেশে ফেরত এসেছেন। ,আওয়ামী লীগের সংসদ সদস্য মামুনুর রশীদ কিরণের প্রশ্নের জবাবে মন্ত্রী জানান, বিদেশ ফেরত অভিবাসী কর্মীদের আর্থ-সামাজিক পুনর্বাসনের জন্য সরকার বিভিন্ন পদক্ষেপ নিয়েছে।,সরকার ঘোষিত প্রণোদনা প্যাকেজের আওতায় ২০২০ সালের ১ জানুয়ারি থেকে গত ৩১ ডিসেম্বর পর্যন্ত ১৫ হাজার ৭০৬ জনকে ৪২৯ কোটি ৫৯ কোটি পুনর্বাসন ঋণ দেওয়া হয়েছে। এছাড়া ৫২ হাজার ৭৪ জনকে বিদেশে যাওয়ার জন্য স্বল্প সুদে ও সহজ শর্তে ১ হাজার ১০৬ কোটি ২৪ লাখ টাকা অভিবাসন ঋণ দেওয়া হয়েছে।,Copyright © 2022, bdnews24",bn,2023-01-11 15:43:00+06:00
Bdnews24,তত্ত্বাবধায়কের ভূত মাথা থেকে নামাতে হবে: কাদের,politics,https://bangla.bdnews24.com/politics/klikj2zzdf,"বিএনপি ও সমমনা দলগুলোর দীর্ঘদীনের দাবি তত্ত্বাবধায়ক সরকারকে ‘মৃত ইস্যু’ হিসেবে বর্ণনা করেছেন আওয়ামী লীগ সাধারণ সম্পাদক, সড়ক পরিবহন ও সেতুমন্ত্রী ওবায়দুল কাদের।,তিনি বলেছেন, “তত্ত্বাবধায়ককে আদালত আদেশ দিয়ে মিউজিয়ামে পাঠিয়ে দিয়েছে। একটা মৃত্যু ইস্যুকে জীবন্ত করবেন এটা অসাংবিধানিক, অস্বাভাবিক।”,সেতুমন্ত্রী বলেন, “তত্ত্বাবধায়ক সরকার আমরা চাই না, জনগণ চায় না। বিএনপিকে এখন তত্ত্বাবধায়কের ভূত মাথা থেকে নামাতে হবে। তত্ত্বাবধায়কের ভূত নামিয়ে ফেলুন।”,জাতির পিতা বঙ্গবন্ধু শেখ মুজিবুর রহমানের স্বদেশ প্রত্যাবর্তন দিবস উপলক্ষে বুধবার বিকালে মিরপুর ১ নম্বর ঈদগাহ মাঠে আলোচনা সভায় কথা বলছিলেন আওয়ামী সাধারণ সম্পাদক কাদের।,ঢাকা মহানগর উত্তর আওয়ামী লীগ আয়োজিত সভায় তিনি বলেন, “পৃথিবীর অন্যান্য দেশে যেভাবে নির্বাচন হয়, সেভাবে হবে। সরকার শুধু রুটিন দায়িত্ব পালন করবে। শেখ হাসিনা প্রধানমন্ত্রী থাকবেন। কোনো প্রকার হস্তক্ষেপ সরকার নির্বাচনে করবে না।”,বুধবার ফরিদপুর ও ময়মনসিংহে বিএনপির গণঅবস্থান কর্মসূচিতে আওয়ামী লীগ নেতাকর্মীদের হামলার যে অভিযোগ আনা হয়েছে, আলোচনা সভায় সেই প্রসঙ্গেও কথা বলেন ওবায়দুল কাদের।,হামলার ওই ঘটনাকে ‘ভুয়া’ দাবি করে তিনি বলেন, “মির্জা ফখরুল ভুল তথ্য দিয়েছে। উল্টো বিএনপির কর্মসূচি থেকে পুলিশের উপর হামলা হয়েছে।”,সভায় ঢাকা মহানগরীর উত্তর আওয়ামী লীগের বিভিন্ন থানা ও ওয়ার্ড কমিটি দ্রুত ঘোষণার নির্দেশ দেন আওয়ামী লীগ সাধারণ সম্পাদক।,তিনি বলেন, “বজলু ও কচিকে বলব, যে কমিটিগুলো দেওয়া হয়নি, দ্রুত দিয়ে দাও। কারণ, ভিতরে ভিতরে হতাশ। যে জোয়ার আপনারা তুলেছেন সেটা ভাটা হয়ে যাবে।”,অন্যদের মধ্যে আওয়ামী লীগের সভাপতিমণ্ডলীর সদস্য আবদুর রাজ্জাক, যুগ্ম সাধারণ সম্পাদক হাছান মাহমুদ, ত্রাণ ও সমাজকল্যাণ বিষয়ক সম্পাদক আমিনুল ইসলাম আমিন, শিল্প প্রতিমন্ত্রী কামাল আহমেদ মজুমদার, সংসদ সদস্য সাদেক খান, আগা খান মিন্টু, ঢাকা মহানগর উত্তর আওয়ামী লীগের সভাপতি শেখ বজলুর রহমান ও সাধারণ সম্পাদক এসএ মান্নান কচি আলোচনা সভায় উপস্থিত ছিলেন।,Copyright © 2022, bdnews24",bn,2023-01-11 15:48:00+06:00
Bdnews24,রোনালদো সৌদি আরবেও পার্থক্য গড়ে দেবে: শাভি,sport,https://bangla.bdnews24.com/sport/4jjmlqnvvz,"স্প্যানিশ সুপার কাপের দ্বিতীয় সেমি-ফাইনালে বৃহস্পতিবার রিয়াল বেতিসের মুখোমুখি হবে বার্সেলোনা। এ ম্যাচ সামনে রেখেই সৌদি আরবে দলবল নিয়ে নোঙর ফেলেছেন শাভি।,কদিন আগে সৌদি আরবের দল আল নাস্‌রে যোগ দিয়েছেন রোনালদো। দুই ম্যাচের নিষেধাজ্ঞার কারণে নতুন ক্লাবের জার্সিতে এখনও দেশটির লিগে অভিষেক হয়নি তার। এ মাসেই অভিষেক হওয়ার কথা রয়েছে পর্তুগিজ মহাতারকার।,রোনালদোর মতোই ক্যারিয়ারের পড়ন্ত বিকেলে মধ্যপ্রাচ্যের দল কাতারের আল-সাদে খেলেছেন শাভি। দলটির কোচও ছিলেন কিছুদিন। ফলে মধ্যপ্রাচ্যের এবং সৌদি আরবের ফুটবল সম্পর্কে ভালো জানাশোনা আছে তার।,রোনালদো প্রসঙ্গে বলতে গিয়ে অতীত অভিজ্ঞতার ঝাপি মেলে ধরলেন শাভি। প্রশংসায় ভাসালেন পর্তুগিজ অধিনায়ককে। সৌদি আরবের লিগ যে কঠিন ও প্রতিদ্বন্দ্বিতামূলক, মনে করিয়ে দিলেন সেটাও।,“সৌদি আরবের লিগের একটা ক্লাবে খেলছে রোনালদো? (বিষয়টা স্রেফ এমন নয়), সে সৌদি আরবের সেরা ক্লাবগুলোর একটিতে যোগ দিয়েছে, এটা একটা চ্যালেঞ্জ। এই লিগ খুবই কঠিন। আল-সাদের কোচ থাকাকালীন এখানকার কয়েকটি দলের বিপক্ষে ম্যাচ খেলেছিলাম। এটা চ্যালেঞ্জিং হবে।”,“সৌদি আরবের লিগ খুবই প্রতিদ্বন্দ্বিতাপূর্ণ একটি লিগ। ক্রিস্তিয়ানো রোনালদো একজন লড়াকু ফুটবলার। আমি নিশ্চিত, সে ভালো করবে এবং পার্থক্য গড়ে দেবে।”,Copyright © 2022, bdnews24",bn,2023-01-11 15:46:00+06:00
Bdnews24,ধাক্কা দিতে গিয়ে বিএনপির ‘কোমর ভেঙেছে’: হাছান মাহমুদ,politics,https://bangla.bdnews24.com/politics/1177cm3su5,"ঢাকায় বিভাগীয় সমাবেশের দিন সরকারকে ধাক্কা দিতে গিয়ে বিএনপির ‘কোমর ভেঙেছে’ মন্তব্য করে আওয়ামী লীগের যুগ্ম সাধারণ সম্পাদক এবং তথ্য ও সম্প্রচারমন্ত্রী হাছান মাহমুদ বলেছেন, “আবার ধাক্কা দেওয়ার চেষ্টা করলে পা ভেঙে যাবে।”,বুধবার বিকালে রাজধানীর মিরপুরে শাহ আলী ঈদগাহ ময়দানে ঢাকা মহানগর উত্তর আওয়ামী লীগ আয়োজিত এক আলোচনায় তিনি এ মন্তব্য করেন। জাতির পিতা বঙ্গবন্ধু শেখ মুজিবুর রহমানের স্বদেশ প্রত্যাবর্তন দিবস উপলক্ষে এ সভার আয়োজন করা হয়।,তিনি বলেন, “আজকে বঙ্গবন্ধু কন্যার নেতৃত্বে বাংলাদেশ বঙ্গবন্ধুর স্বপ্ন পূরণের পথে অদ্যম গতিতে এগিয়ে চলেছে। ক’দিন আগে আইএমএফ (আন্তর্জাতিক মুদ্রা তহবিল) রিপোর্ট দিয়েছে, বাংলাদেশের অর্থনীতি এখন পৃথিবীর ৩৫তম।,“আমরা যখন ২০০৯ সালে সরকার গঠন করেছিলাম, তখন দেশ ছিল ৬০তম। আমরা গত ১৪ বছরে জননেত্রী শেখ হাসিনার নেতৃত্বে মালয়েশিয়া, সিঙ্গাপুরসহ অনেক দেশকে এবং পাকিস্তানকে বহু আগেই পেছনে ফেলেছি।”,তথ্যমন্ত্রী বলেন, “এ উন্নয়ন বিএনপি-খালেদা জিয়া-মির্জা ফখরুল সাহেবদের পছন্দ হয় না। তাই যে সরকার, যে নেত্রী আজকে উন্নয়নের চাকাকে ধাবমান চাকায় পরিণত করে আজকে উন্নয়নের মহাসড়কে দেশকে এগিয়ে নিয়ে যাচ্ছে, সেই সরকারকে তারা ধাক্কা দিয়ে ফেলে দিতে চায়।,“তারা ১০ ডিসেম্বর ধাক্কা দিতে চেয়েছিল, কিন্তু আওয়ামী লীগ কোনো ধাক্কায় পড়ে যাওয়ার দল নয়, বরং যে ধাক্কা দেয় সেই পড়ে যায়। ১০ তারিখ সেটাই প্রমাণ হয়েছে।”,তিনি বলেন, “আজকে মির্জা আব্বাস বক্তব্য রেখেছেন, ‘আমরা কোনো সরকারকে ধাক্কা দিয়ে ফেলে দিতে চাই না।’ অর্থাৎ ধাক্কা দেওয়ার চেষ্টা করে বুঝতে পেরেছেন ১০ ডিসেম্বর তাদের কোমর ভেঙে গেছে। সুতরাং এখন লাইনে এসেছে, বলে কি- আমরা সুষ্ঠু নির্বাচনের মাধ্যমে সরকারকে বিদায় দেব।”,হাছান মাহমুদ বলেন, “বিএনপি এখন কর্মসূচি দিয়েছে ১৬ তারিখ না কি তারা গণমিছিল করবে। আমরা রাজপথে নেমেছি, আমরা রাজপথ ছাড়ব না, আমরা রাজপথে থাকব। কারণ এই রাজপথেই জন্ম আওয়ামী লীগের। আর বিএনপির জন্ম ক্যান্টনমেন্টের মধ্যে, ষড়যন্ত্রের মাধ্যমে। রাজপথ আর কাউকে দখলে নিতে দেব না।”,তিনি বলেন, “১৯৭২ সালের ১০ জানুয়ারি, যেদিন জাতির পিতা বঙ্গবন্ধু পাকিস্তানের কারাগার থেকে মুক্তি লাভ করে বাংলাদেশে পর্দাপণ করেছিলেন, সে দিনই আমাদের স্বাধীনতা পূর্ণতা লাভ করেছিল।,“বঙ্গবন্ধুকে যখন ১৯৭৫ সালের ১৫ অগাস্ট হত্যা করা হয়, তখন আমাদের অর্থনৈতিক প্রবৃদ্ধির হার ছিল ৯ দশমিক ৫৪ শতাংশ। আমরা আজ পর্যন্ত সেই রেকর্ড ভাঙতে পারিনি।”,আওয়ামী লীগের ঢাকা মহানগর উত্তর শাখার সভাপতি শেখ বজলুর রহমানের সভাপতিত্বে ও সাধারণ সম্পাদক এস এম মান্নান কচির সঞ্চালনায় দলের সাধারণ সম্পাদক ওবায়দুল কাদের, সভাপতিমণ্ডলীর সদস্য মো. আব্দুর রাজ্জাক, ত্রাণ ও সমাজ কল্যাণ সম্পাদক আমিনুল ইসলাম আমিন, শিল্প প্রতিমন্ত্রী কামাল আহমেদ মজুমদার, সাংসদ আগা খান মিন্টু বক্তব্য দেন।,Copyright © 2022, bdnews24",bn,2023-01-11 15:52:00+06:00
Bdnews24,লাস ভেগাসে মেলায় ওয়ালটনের পণ্য,business,https://bangla.bdnews24.com/business/laebfgpij6,"যুক্তরাষ্ট্রের লাস ভেগাসে চার দিনের কনজ্যুমার ইলেকট্রনিক্স শো (সিইএস)-তে ওয়ালটনের পণ্য দর্শনার্থী ও ব্যবসায়ীদের নজর কেড়েছে বলে দাবি করেছে বাংলাদেশের ইলেকট্রনিক্স ও প্রযুক্তি পণ্যের এই কোম্পানি।,বুধবার এক সংবাদ বিজ্ঞপ্তিতে ওয়ালটন জানায়, গত ৫ থেকে ৮ জানুয়ারি পর্যন্ত অনুষ্ঠিত এই প্রযুক্তি মেলায় বিশেষ গুরুত্ব পায় এআই (আর্টিফিশিয়াল ইন্টেলিজেন্স) নির্ভর বিভিন্ন গৃহস্থালী পণ্য।,টেকসই প্রযুক্তি ও এআই নির্ভর স্মার্ট রেফ্রিজারেটর, স্মার্ট এয়ার কন্ডিশনার, স্মার্ট টেলিভিশন, হোম ও কিচেনের জন্য বিভিন্ন স্মার্ট অ্যাপ্লায়েন্স, মোস্ট সাইলেন্স ও ডিউর‌্যাবল রোবাস্ট কম্প্রেসর, সর্বাধুনিক ফিচারের ল্যাপটপ ও মোবাইল ফোন, ইন্টারঅ্যাকটিভ ডিসপ্লে বা এডুকেশনাল বোর্ড ইত্যাদি পণ্যের সম্ভার নিয়ে বসেছিলো ওয়ালটন। বিশ্বের বিভিন্ন দেশের দর্শনার্থী, উদ্যোক্তা ও ব্যবসায়ীরা এসব পণ্য কেনার আগ্রহ দেখিয়েছে বলে জানায় প্রতিষ্ঠানটি।,ওয়ালটন হাই-টেক ইন্ডাস্ট্রিজ পিএলসির ব্যবস্থাপনা পরিচালক ও প্রধান নির্বাহী কর্মকর্তা গোলাম মুর্শেদ বলেন, “সিইএসের মতো বৈশ্বিক মঞ্চে আমরা আমাদের  উদ্ভাবনী প্রযুক্তি তুলে ধরেছি। বিশ্বের সর্ববৃহৎ এ প্রযুক্তি মেলায় ওয়ালটনের আইওটি নির্ভর টেকসই ও পরিবেশবান্ধব পণ্যে দর্শনার্থী, ব্যবসায়ী ও উদ্যোক্তারা অত্যন্ত আগ্রহ দেখিয়েছেন।,“এ মেলায় গ্লোবাল বায়ারদের কাছ থেকে আমরা বিপুল সাড়া পেয়েছি। আমেরিকা, কানাডা ও ইউরোপসহ বিশ্বের বিভিন্ন দেশে বৃহৎ আকারে আমাদের রপ্তানি বাজার সম্প্রসারণে এই মেলা যুগান্তকারী ভূমিকা রাখবে।”,ওই মেয়ায় ওয়ালটন প্যাভিলিয়নের দায়িত্ব থাকা প্রতিষ্ঠানটির টেলিভিশন বিভাগের চিফ বিজনেস অফিসার প্রকৌশলী মোস্তফা নাহিদ হোসেনও বলেন, “সিইএসে বিশ্বের বিভিন্ন দেশের সম্ভাব্য ক্রেতা প্রতিষ্ঠানের প্রতিনিধিদের সঙ্গে আমাদের প্রাথমিক আলোচনা হয়েছে।,“আরও যোগাযোগ ও আলোচনার পর তারা স্যাম্পল পণ্যের অর্ডার দেবেন। সে অনুযায়ী পণ্য পাঠানোর পর ট্রায়াল অর্ডার আসবে। সবশেষে দীর্ঘ মেয়াদী ব্যবসায়িক চুক্তি হবে। এটি একটি ধারাবাহিক প্রক্রিয়া।”,ওয়ালটন জানায়, মেলায় যুক্তরাষ্ট্র, কানাডা, মেক্সিকো, ফ্রান্স, পেরু, ব্রাজিল, চিলি, অস্ট্রেলিয়া, ত্রিনিদাদ ও টোবাগো, জ্যামাইকা, আজারবাইজান, সংযুক্ত আরব আমিরাত, লাইবেরিয়া, ওমান, জর্ডান, সেনেগাল ইত্যাদি দেশের দেড় শতাধিক প্রতিষ্ঠান তাদের তৈরি বিভিন্ন পণ্য আমদানির আগ্রহ দেখিয়েছে এবং এসব দেশের অনেকগুলো প্রতিষ্ঠানের সঙ্গে তাদের দ্বিপক্ষীয় ব্যবসায়িক আলোচনাও চূড়ান্ত হয়েছে। ,বিজ্ঞপ্তিতে জানানো হয়, কানাডার অন্টারিওর একটি পরিবেশক প্রতিষ্ঠানের সঙ্গে হোটেল মোড সলিউশন্স সরবরাহের বিষয়টি চূড়ান্ত করেছে ওয়ালটন। ফেব্রুয়ারি-মার্চ থেকেই প্রতিষ্ঠানটিকে হোটেল মোড সলিউশন্স সফটওয়্যার এবং টিভি সরবরাহ করতে যাচ্ছে তারা।,এছাড়া এয়ারকন্ডিশনার, ইন্টারঅ্যাকটিভ ডিসপ্লে বা এডুকেশনাল বোর্ড, ল্যাপটপ এবং কিচেন অ্যাপ্লায়েন্স রপ্তানির বিষয়ে যুক্তরাষ্ট্রসহ বেশ কয়েকটি দেশের একাধিক প্রতিষ্ঠানের সঙ্গে ওয়ালটনের চূড়ান্ত আলোচনা হয়েছে। খুব শিগগিরই যুক্তরাষ্ট্রের একটি অনলাইন মার্কেটপ্লেসের মাধ্যমে ওয়ালটনের পণ্য বিক্রির জন্য উন্মুক্ত হচ্ছে বলেও বিজ্ঞপ্তিতে উল্লেখ করা হয়।,Copyright © 2022, bdnews24",bn,2023-01-11 16:08:00+06:00
Bdnews24,খুব শীঘ্রই মাঠে ফেরা হচ্ছে না পুলিসিক ও স্টার্লিংয়ের,sport,https://bangla.bdnews24.com/sport/oc0bymsesr," ,বিশ্বকাপ বিরতির পর চেলসি দলে নিয়মিত খেলছিলেন পুলিসিক। তবে বিপত্তি বাধে ম্যানচেস্টার সিটির গত ৫ ডিসেম্বর চেলসির ১-০ গোলে হারের ম্যাচে। হাঁটুতে চোট পেয়ে ২২তম মিনিটে মাঠ ছাড়েন যুক্তরাষ্ট্রের এই ফুটবলার। একই ম্যাচে হ্যামস্ট্রিংয়ের চোট পান স্টার্লিং। এরপর থেকে থেকে মাঠের বাইরে আছেন তিনিও। ,নিজেদের পরের ম্যাচে প্রিমিয়ার লিগে আগামী বৃহস্পতিবার চেলসির প্রতিপক্ষ ফুলহ্যাম। এই ম্যাচের আগে সংবাদ সম্মেলনে পুলিসিক, স্টার্লিংসহ চোটে থাকা অন্যদের সবশেষ পরিস্থিতি তুলে ধরেন পটার। ,“ক্রিস্টিয়ান পুলিসিক প্রস্তুত নয়, আমাদের মনে হচ্ছে (মাঠে ফেরা থেকে) সে কয়েক মাস দূরে আছে। রাহিম স্টার্লিংয়ের আশা করি এর চেয়ে কম সময় লাগবে। রিস জেমসও কাজে ফিরে এসেছে।” ,“পিয়েরে-এমেরিক (অবামেয়াং) ভালো আছে এবং সে দলে থাকবে। রুবেন লোফ্টার-চিক অনুশীলনে ফিরেছে।” ,এই মৌসুমে আক্রমণে চেলসির চিন্তা অনেকটাই কমিয়ে দিতে পারেন জোয়াও ফেলিক্স। আতলেতিকো মাদ্রিদ থেকে চলতি মৌসুমের বাকি অংশের জন্য ধারে পর্তুগিজ ফরোয়ার্ডকে দলে টেনেছে চেলসি।,পটারের বিশ্বাস, নতুন ক্লাবে খুব দ্রুতই মানিয়ে ইতিবাচক প্রভাব ফেলবেন ফেলিক্স। , “সে একজন শীর্ষ মানের খেলোয়াড়, আমরা জানি সে প্রতিভাবান, এতে কোনো সন্দেহ নেই। শারীরিক দৃষ্টিকোণ থেকে আমরা জানি যে সে খেলার মধ্যেই আছে, সে ফিট। আপনি যখন এক দেশ থেকে অন্য দেশে যান তখন সবসময় কিছু বিষয় অজানা থাকে, কিন্তু সে একজন আত্মবিশ্বাসী খেলোয়াড় যে খেলায় নিজেকে মেলে ধরতে পারে।” ,""আমাদের দলে যা আছে তাতে সে সুন্দরভাবে পরিপূরক হবে, আমি মনে করি সে আমাদের জন্য একটি বড় ভূমিকা পালন করতে সক্ষম হবে।” ,লিগে ১৭ ম্যাচে ২৫ পয়েন্ট নিয়ে দশম স্থানে আছে পটারের দল। ,Copyright © 2022, bdnews24",bn,2023-01-11 16:17:00+06:00
Bdnews24,"আফগান পররাষ্ট্রমন্ত্রণালয়ের বাইরে বিস্ফোরণ, বহু হতাহত",world,https://bangla.bdnews24.com/world/pg4cvvjc24,"আফগানিস্তানের রাজধানী কাবুলে পররাষ্ট্রমন্ত্রণালয়ের বাইরে বিস্ফোরণের ঘটনায় বেশ কয়েকজন মানুষ হতাহত হয়েছে বলে জানিয়েছে পুলিশ। ,এলাকাটির একটি ছবিতে দেখা গেছে, অন্তত ৯ জন আহত কিংবা নিহত হয়েছে। তারা মন্ত্রণালয়ের বাইরে রাস্তায় পড়ে আছে। নিরাপত্তা বাহিনীর সদস্যরা তাদের দেখভাল করছে। ,কাবুল পুলিশের মুখপাত্র খালিদ জাদরান বলেন, স্থানীয় সময় বিকাল প্রায় ৪ টার দিকে বিস্ফোরণ ঘটে। তবে হতাহতের সংখ্যার বিষয়ে বিস্তারিত কিছু জানাননি তিনি। ,জাদরান বলেন, কর্মকর্তারা ঘটনাটি তদন্ত করে দেখছে। বিস্ফোরণটি ঘটেছে দিনের ব্যস্ত সময়ে। এলাকাটিতে কড়া নিরাপত্তাধীনে রয়েছে কয়েকটি চেকপয়েন্ট এবং কয়েকটি মন্ত্রণালয়ও।,ঘটনাস্থলের কাছাকাছি একটি অফিসে এক ব্যক্তি বিস্ফোরণের বিকট শব্দ শুনতে পাওয়ার কথা জানিয়েছেন এবং বলেছেন, তাদেরকে ভবন থেকে সরিয়ে নেওয়া হয়েছিল।,এলাকাটিতে তুরস্ক এবং চীনসহ কয়েকটি দেশের দূতাবাসও রয়েছে। সেখানে বিস্ফোরণের ঘটনার বিষয়ে মন্তব্য জানতে আফগান পররাষ্ট্রমন্ত্রণালয়ের মুখপাত্রের সঙ্গে যোগাযোগ করেও তাৎক্ষণিক কোনও প্রতিক্রিয়া পাওয়া যায়নি।,আফগানিস্তানে তালেবান-শাসিত প্রশাসন জঙ্গি গোষ্ঠী ইসলামিক স্টেট (আইএস) এর হামলার শিকার হচ্ছে। আইএস জঙ্গিরা কোনও কোনও স্থানে বিদেশিদেরকে হামলার নিশানা করছে। রুশ এবং পাকিস্তানি দূতাবাসের পাশাপাশি চীনা ব্যবসায়ীদেরও তারা নিশানা বানাচ্ছে।,Copyright © 2022, bdnews24",bn,2023-01-11 16:34:00+06:00
Bdnews24,চাঁপাইনবাবগঞ্জে সাব-রেজিস্ট্রারের ওপর হামলার প্রতিবাদে কর্মবিরতি,samagrabangladesh,https://bangla.bdnews24.com/samagrabangladesh/14e8dycajs,"চাঁপাইনবাবগঞ্জের শিবগঞ্জ উপজেলা সাব-রেজিস্ট্রারের ওপর হামলার প্রতিবাদে কর্মবিরতির ডাক দিয়েছে বাংলাদেশ রেজিস্ট্রেশন সার্ভিস অ্যাসোসিয়েশন।   ,মঙ্গলবার বিকালে অফিস চলাকালী সাব-রেজিস্ট্রার ইউসুফ আলীর ওপর হামলার ঘটনা ঘটে। তাকে প্রথমে উপজেলা স্বাস্থ্য কমপ্লেক্সে প্রাথমিক চিকিৎসা দেওয়া হয়। পরে উন্নত চিকিৎসার জন্য রাজশাহী মেডিকেল কলেজ হাসপাতালে স্থানান্তর করা হয়।,বুধবার থেকে কর্মবিরতি শুরু হয় দেশের বিভিন্ন সাব-রেজিস্ট্রি কার্যালয়ে। এতে ভোগান্তিতে পড়েন জমি ক্রয়-বিক্রয় করতে আসা মানুষেরা।  ,হামলার বিষয়ে জানতে চাইলে ইউসুফ আলীর ব্যক্তিগত মোবাইল নম্বরে ফোন দিয়ে তা বন্ধ পাওয়া যায়।,তবে হামলার বিষয়ে শিবগঞ্জ উপজেলা প্রশাসন ও বাংলাদেশ রেজিস্ট্রেশন সার্ভিস অ্যাসোসিয়েশনের পক্ষ থেকে দুই ধরনের বক্তব্য পাওয়া গেছে।,এ ব্যাপারে শিবগঞ্জ উপজেলা নির্বাহী কর্মকর্তা (ইউএনও) আবুল হায়াত সাংবাদিকদের বলেন, “গতকাল (মঙ্গলবার) বিকাল ৪টার দিকে ভুক্তভোগী কিছু মানুষ তর্কাতর্কির এক পর্যায়ে ইউসুফ আলীকে মারধর শুরু করেন। পরে আমি বিষয়টি পুলিশকে জানালে তারা গিয়ে তাকে উদ্ধার করে হাসপাতালে নিয়ে যায়।“,ইউএনও আরও বলেন, “তার বিরুদ্ধে অতিরিক্ত অর্থ আদায়, সেবাগ্রহীতাদের হয়রানি করার অভিযোগ রয়েছে। গত নভেম্বর মাসে উপজেলা সমন্বয় কমিটির সভায় তাকে ডেকে সতর্কও করা হয়েছিলো। কিন্তু এরপরও অতিরিক্ত অর্থ আদায়, হয়রানী অব্যহত ছিলো বলে ভুক্তভোগীরা নানা সময় অভিযোগ করেছেন।”,“এ সব অভিযোগের ক্ষোভ থেকেই তাকে মারধর করা হয়েছে বলে ধারণা করা হচ্ছে”, যোগ করেন ইউএনও।,তবে বাংলাদেশ রেজিস্ট্রেশন সার্ভিস অ্যাসোসিয়েশনের সভাপতি মো. অহিদুল ইসলাম বুধবার সন্ধ্যায় বিডিনিউজ টোয়েন্টিফোর ডটকমকে বলেন, “তিনি (ইউএনও) মিথ্যা বলছেন। ঘটনাস্থলের অডিও পেয়েছি সেখানে উপজেলা নির্বাহী কর্মকর্তাকে উচ্চস্বরে চিৎকার করতে শোনা যাচ্ছে।”,সাব-রেজিস্ট্রারের অতিরিক্ত অর্থ আদায় ও গ্রাহকদের হয়রানির ব্যাপারে জানতে চাইলে অহিদুল ইসলাম বলেন, “ইউসুফ আলীর কোনো দোষ-ত্রুটি থাকলে সেটা ঊর্ধ্বতন কর্মকর্তাদের বলতে পারতেন।”,এ ব্যাপারে শিবগঞ্জ থানার ওসি জোবায়ের আহমেদ বলেন, মারধরের বিষয়টি তাদের জানালে দ্রুত তারা সাব- রেজিস্ট্রারের কার্যালয়ে গিয়ে তাকে উদ্ধার করে উপজেলা স্বাস্থ্য কমপ্লেক্সে চিকিৎসার জন্য নিয়ে যান।,চাঁপাইনবাবগঞ্জ জেলা রেজিস্ট্রার আফসানা খাতুন বলেন, “কী কারণে এমন ঘটনা ঘটেছে তা এখনই বলা সম্ভব না।”,এদিকে বাংলাদেশ রেজিস্ট্রেশন সার্ভিস অ্যাসোসিয়েশন বুধবার এ ঘটনার তীব্র নিন্দা ও প্রতিবাদ জানিয়ে কর্মবিরতির ঘোষণা দিয়েছে।,সংগঠনটির সভাপতি অহিদুল ইসলাম ও মহাসচিব এস এম শফিউল বারী স্বাক্ষরিত বিবৃতিতে বলা হয়, “সরকারি দায়িত্ব পালনকালে শিবগঞ্জ উপজেলার নির্বাহী কর্মকর্তা মো. আবুল হায়াত শরীরিকভাবে লাঞ্ছিত ও মোবাইল ফোন ছিনিয়ে নেওয়া এবং তার উসকানি ও নির্দেশে কতিপয় দুষ্কৃতকারী পরিকল্পিতভাবে হকিস্টিক ও দেশীয় অস্ত্রশস্ত্র নিয়ে হামলা করে মারাত্বক আহত ও জখম করেছে।”,ঘটনার তীব্র নিন্দা ও প্রতিবাদ জানিয়ে বিবৃতিতে আরও বলা হয়েছে, এর সুষ্ঠু বিচার না হওয়া পর্যন্ত নিবন্ধন অধিদপ্তরের আওতাধীন সারাদেশে জেলা রেজিস্ট্রার ও সাব-রেজিস্ট্রার অফিসে অনির্দিষ্টকালের জন্য কর্মবিরতি  ঘোষণা করা হলো।”,শিবগঞ্জ উপজেলার সাব-রেজিস্ট্রারের ওপর হামলাকারীদের গ্রেপ্তার ও শাস্তির দাবিতে চুয়াডাঙ্গা সদর, আলমডাঙ্গা, দামুড়হুদা ও জীবননগর উপজেলা রেজিস্ট্রি কার্যালয়ে কর্মবিরতি পালন করা হয়েছে।,চুয়াডাঙ্গা জেলা রেজিস্ট্রার মো. শফিকুল ইসলাম বলেন, জেলার চার অফিসেই দুপুর ১২টা থেকে কর্মবিরতি চলছে। ,চুয়াডাঙ্গা সদর সাব-রেজিস্ট্রার নূরে তোজাম্মেল হোসেন বলেন, “আমাদের অ্যাসোসিয়েশন কর্মবিরতির ঘোষণা দিয়েছে। সকাল থেকে আমরা কাজ করছিলাম। বেলা ১২টায় খবর পাওয়ার পর কর্মবিরতি শুরু করেছি। এই কর্মবিরতি কতোদিন চলবে বলতে পারবো না। কেন্দ্রীয়ভাবে সিদ্ধান্ত হবে।”,বুধবার দুপুরে চুয়াডাঙ্গা সদর সাব-রেজিস্ট্রি কার্যালয়ে গিয়ে দেখা যায়, প্রধান গেটে ব্যানার টাঙানো হয়েছে। তাতে লেখা আছে, “চাঁপাইনবাবগঞ্জ জেলার শিবগঞ্জ উপজেলার সাব-রেজিস্ট্রার ইউসুফ আলীর দপ্তরে এখতিয়ারবর্হিভূত হস্তক্ষেপণকারী ও বর্বরোচিত হামলাকারী সন্ত্রাসীদের অনতিবিলম্বে গ্রেপ্তার ও দৃষ্টান্তমূলক শাস্তি চাই, রেজিস্ট্রেশন পরিবার, চুয়াডাঙ্গা সদর, চুয়াডাঙ্গা।”,কর্মসূচির কারণে জমি কেনাবেচা এবং অন্যান্য দাপ্তরিক কাজে জেলার সাব-রেজিস্ট্রি কার্যালয়ে এসে ভোগান্তিতে পড়েছেন অনেকে।,জমি বিক্রি করতে আসা চুয়াডাঙ্গা সদরের সরোজগঞ্জ শাহপুর গ্রামের ওসমান আলী বলেন, “আমি জমি বিক্রি করতে এসে শুনছি ধর্মঘট চলছে। আমার কোনো কাজ হলো না। কবে হবে অফিস থেকে তা-ও বলছে না। আমার জরুরি টাকার দরকার ছিল।”,সদর সাব-রেজিস্ট্রি কার্যালয়ে জমি সংক্রান্ত দাপ্তরিক কাজ করতে আসা ডিঙ্গেদহ সুবদিয়া গ্রামের সোলেমান হোসেন বলেন, “আমি এসেছিলাম আমার একটি পুরোনো দলিলের খোঁজ নিতে। শুনলাম কোনো কাজই হবে না। ধর্মঘটে সব বন্ধ। আমার কোনো কাজ হলো না।”,Copyright © 2022, bdnews24",bn,2023-01-11 16:30:00+06:00
Bdnews24,বর্ণবাদের বিতর্ক সামলে টিভিতে গোল্ডেন গ্লোবের প্রত্যাবর্তন ,glitz,https://bangla.bdnews24.com/glitz/l6qi07hwfk,"বর্ণবাদের বিতর্ক মোকাবেলা করেই এক বছর পর আবারও টেলিভিশনের পর্দায় হাজির বিনোদন জগতে বছরের অন্যতম আলোচিত পুস্কার গোল্ডেন গ্লোব। এবারের আসরে চলচ্চিত্র নির্মাতা স্টিভেন স্পিলবার্গের আত্মজীবনীমূলক সিনেমা ‘দ্য ফেবলম্যানস’ ও আইরিশ সিনেমা ‘দ্য ব্যানশিস অব ইনইশেইরিন’ সেরা চলচ্চিত্রের পুরস্কার জিতেছে। ,শেতাঙ্গ প্রধান্যের অভিযোগ ওঠায় ২০২২ সালে টেলিভশনে সম্প্রচার করা হয়নি গোল্ডেন গ্লোবের পুরস্কার বিতরণী অনুষ্ঠান। সেই অভিযোগ মোকাবেলা করেই যুক্তরাষ্ট্রের এনবিসি নেটওয়ার্কে সরাসরি প্রচার করা হয়েছে এবারের আসর।,সঞ্চালক জেরড কারমাইকেল অনুষ্ঠানের শুরুতেই গত বছরের বিতর্কের কথাটি স্মরণ করিয়ে দেন অভ্যাগতদের। নিজেকে তিনি পরিচয় করিয়ে দেন, ‘যুঝতে থাকা একটি শেতাঙ্গ সংস্থার কৃষ্ণাঙ্গ চেহারা’ হিসেবে।,সিএনএন জানায়, গোল্ডেন গ্লোবের প্রতিনিধিত্বকারী সংগঠন দ্য হলিউড ফরেন প্রেস অ্যাসোসিয়েশনে (এইচএফপিএ) বৈচিত্র্যের (ভিন্ন ভিন্ন বর্ণ ও গোষ্ঠীর প্রতিনিধিত্ব) অভাব এবং এর সদস্যদের নৈতিক স্খলন নিয়ে যুক্তরাষ্ট্রের লস এঞ্জেলেস টাইমসে প্রতিবেদন প্রকাশের পর ২০২২ সালে এনবিসি গোল্ডেন গ্লোবের সম্প্রচার বাতিল করে। যে কারণে এবারের আসরটি ভিন্ন মাত্রা পেয়েছে।,মঙ্গলবার রাতে বেভারলি হিলটন হোটেলে অনুষ্ঠানের স্বাগত বক্তব্যে কারমাইকেল বলেন, “আমি আপনাদের বলছি, কেন আমি এখানে। আমি এখানে কারণ আমি কালো।” ,তার এই রসিকতাপূর্ণ তির্যক মন্তব্যের জবাবে দর্শকসারি থেকে অস্বস্তিযুক্ত হাসি শোনা যায়।,২০২১ সালে লস এঞ্জেলেস টাইমসের প্রতিবেদন প্রকাশের পর জনগণের সমালোচনা আমলে নিয়ে বেশ কিছু সংস্কারমূলক পদক্ষেপ নেয় এইচএফপিএ। আর এরই ধারাবাহিকতায় সতর্কভাবে উৎসবের আয়োজনে ফিরেছে হলিউড এই আশায় যে গোল্ডেন গ্লোব এসব বিতর্ক পেছনে ফেলতে খানিকটা সুবিধা করে দেবে। ,সাধারণত বছরের শুরুর এই পুরস্কারের আসরটিকে অস্কার জয়ের প্রতিদ্বন্দ্বিতা শুরুর মঞ্চ হিসেবে বিবেচনা করা হয়। আগামী ২৪ জানুয়ারি অ্যাকাডেমি অ্যাওয়ার্ডসের জন্য মনোনয়ন প্রাপ্তদের তালিকা প্রকাশ করা হবে। সেই বিবেচনায়, এবারের আসরে গোল্ডেন গ্লোব জয়ী দুটি সিনেমাই বক্স অফিসে তেমন সাড়া ফেলতে ব্যর্থ হয়েছে।,বরং ধারণা করা হচ্ছে অস্কারের দৌড়ে এগিয়ে আছে জনপ্রিয় সিনেমাগুলো- যেমন ‘অ্যাভাটার: দ্য ওয়ে অব ওয়াটার’ ও ‘টপ গান: ম্যাভরিক’। অস্কারের কাছাকাছি সময়ে গোল্ডেন গ্লোবের পুরস্কার ঘোষণা হওয়ার কারণে স্বাভাবিকভাবেই এই আসরের প্রতি বিশেষ নজর থাকে যে কোন সিনেমাগুলো ও শিল্পীরা পুরস্কার জিতেছেন।,অবশ্য গ্লোবের আসর একদিক থেকে অনন্য, সেটা হলো এর আয়োজকেরা সেরা চলচ্চিত্র পুরস্কার দুটি সিনেমাকে দিয়েছেন। আর সেজন্যই ‘দ্য ফেবলম্যানস’র জন্য স্পিলবার্গ এবং ‘বানশিস অব ইনইশেরিনে’র জন্য এর রচয়িতা মার্টিন ম্যাকডোনাহ ও তারকা কলিন ফ্যারেলও পুরস্কার জিতেছেন।,সঞ্চালক কারমাইকেল ‘শুধু অনুষ্ঠান সঞ্চালনার জন্য অর্থ নিয়েছেন’ এমন কথা বলে হাস্যরস সৃষ্টি করলেও সমাপনী বক্তব্যে বলেন, তিনি এবারের আসরটি সঞ্চালনার দায়িত্ব নিয়েছেন কারণ এই অনুষ্ঠানে উপস্থিত বিনোদন জগতের সদস্যদের সঙ্গে উৎসবটি উদযাপন করতে চেয়েছিলেন, যাদের অনুরক্ত তিনি।,বর্ণবাদের বিতর্কটি যে আমলে নেওয়া হয়েছে, তার একটি প্রকাশ দেখা যায় পুরস্কার বিতরণীতেও। এবারের আসরের শুরুর সাতটি পুরস্কারের পাঁচটিই দেওয়া হয়েছে অশ্বেতাঙ্গ শিল্পীদের। যার মধ্যে উল্লেখযোগ্য হলেন সাই-ফাই কমেডি ‘এভরিথিং এভরিহোয়ার অল অ্যাট ওয়ানসে’র জন্য মিশেল ইয়ো এবং ‘ব্ল্যাক প্যানথার: ওয়াকানডা ফরএভারে’র জন্য অ্যানজেলা ব্যাসে।,দীর্ঘ বিরতির পর অভিনয়ে আবার ফেরার সুযোগ করে দেওয়ার জন্য স্পিলবার্গের প্রতি কৃতজ্ঞতা জানিয়েছেন কুয়ান, যাকে শিশু শিল্পী হিসেবে ‘ইনডিয়ানা জোনস অ্যান্ড দ্য টেম্পল অব ডুমে’ নিয়েছিলেন স্পিলবার্গ।,এবিসি নেটওয়ার্কে প্রচারিত সিটকম ‘অ্যাবোট এলেমেন্টারি’র জন্য সেরা কমেডির পুরস্কার জিতেছেন কুইনটা ব্রুনসন ও টাইলার জেমস উইলিয়ামস। ড্রামা বিভাগে এইচবিওতে প্রচারিত ‘ইউফোরিয়া’র জন্য পুরস্কার জিতেছেন জেনডায়া।,সিএনএন লিখেছে, এবারের অনুষ্ঠানটি আয়োজনের বিচারে কিছুটা আগোছালো ছিল। চোখে পড়েছে শেষ মুহূর্তের তাড়াহুড়োর বিষয়টি এবং নির্ধারিত তিন ঘণ্টার সীমা পেরিয়ে আরও ২০ মিনিট অতিরিক্ত সময় চলেছে এবারের আসর। এজন্য অবশ্য বিজয়ীদের ধন্যবাদ বক্তব্য ও কৃতজ্ঞতা প্রকাশে অতিরিক্ত সময় নেওয়ার বিষয়টিও দায়ী।,গোল্ডেন গ্লোবের আয়োজক সংগঠন, আন্তর্জাতিক সাংবাদিকদের নিয়ে গঠিত এইচএফপিএ ঐতিহ্যগতভাবে ইউরোপীয় মেধাকেই বেশি মূল্যায়ন করে এসেছে। অবশ্য এবারের আসরে এর ব্যতিক্রম চোখে পড়েছে। তারপরেও ‘ব্যানশিসে’র জন্য ফ্যারেল, ও ‘তার’ সিনেমার জন্য কেইট ব্ল্যানচেট পুরস্কার জিতেছেন। ‘এলভিসে’ অভিনয়ের স্বীকৃতি পেয়েছেন অস্টিন বাটলার।,অ্যানিমেশন সিনেমায় এবার ডিজনিকে পেছনে ফেলেছে নেটফ্লিক্স। এবারের গোল্ডেন গ্লোবে এই বিভাগে সেরা নির্বাচিত হয়েছে ‘গুইলারমো দেল তোরো’স পিনোকিও’।,টেলিভিশন বিভাগে এইচবিও সেরা ধারাবাহিক ও সেরা সংক্ষিপ্ত ধারাবাহিকের পুরস্কারসহ চারটি পুরস্কার জিতেছে। এবিসি জিতেছে তিনটি এবং নেটফ্লিক্স, অ্যাপল টিভি প্লাস, হুলু ও প্যারামাউন্ট নেটওয়ার্ক একটি করে পুরস্কার পেয়েছে।,এছাড়া এই আসরে সিসিল বি ডেমিলি পুরস্কার গ্রহণ করেছেন এডি মারফি। ‘গ্লি’ ও ‘আমেরিকান হরর স্টোরি’র জন্য প্রযোজক রায়ান মারফিকে ক্যারিয়ার অ্যাচিভমেন্ট অ্যাওয়ার্ড দেওয়া হয়েছে। আসরের আরেকটি উল্লেখযোগ্য ঘটনা ছিলো ইউক্রেইনের প্রেসিডেন্ট ভ্লদিমির জেলেনস্কির রেকর্ড করা ভাষণ সম্প্রচার।,Copyright © 2022, bdnews24",bn,2023-01-11 16:32:00+06:00
Bdnews24,পয়ঃবর্জ্য: মেয়র আতিকের কলাগাছ অভিযান এবার বারিধারায়,bangladesh,https://bangla.bdnews24.com/bangladesh/d00iezqe7d,"গুলশানের পর এবার বারিধারায় অভিযানে নেমে যেসব বাসায় পয়ঃবর্জ্যের অবৈধ সংযোগ রয়েছে সেগুলোর সামনের ড্রেনে কলা গাছ ঢুকিয়ে দিয়েছে ঢাকা উত্তর সিটি করপোরেশন (ডিএনসিসি)।,বুধবার উত্তর সিটির মেয়র আতিকুল ইসলামের উপস্থিতিতে অভিযানের সময় বারিধারা ১১ নম্বর রোডের চারটি বাড়ির পয়ঃবর্জ্যের অবৈধ সংযোগ বন্ধ করে দেওয়া হয়।,“বাড়ির মালিকরা অনতিবিলম্বে নিজ থেকে এসব সংযোগ বন্ধ না করলে তা স্থায়ীভাবে বন্ধের হুঁশিয়ারি দেন মেয়র,” বলে ডিএনসিসির সংবাদ বিজ্ঞপ্তিতে জানানো হয়।,এর আগে গত ৪ জানুয়ারি গুলশান ২ এলাকায় দুটি সড়কে পয়ঃবর্জ্যের অবৈধ সংযোগ বন্ধে যেসব বাড়ির বর্জ্য পানির নিষ্কাশনের পাইপে আসছিল সেগুলো বন্ধ করে দিতে কলাগাছ ঢুকিয়ে দেওয়ার অদ্ভূত এ অভিযান শুরু করেন মেয়র।,সেদিন এতে ফল পাচ্ছেন জানিয়ে তিনি বলেছিলেন, “যে কয়েকটা বাড়ির সুয়ারেজ লাইনে কলা গাছ ঢুকিয়েছি, তারা এখন পাগল হয়ে গেছে।”,অভিজাত এলাকায় পয়ঃবর্জ্যের অবৈধ সংযোগ খুবই দুঃখজনক মন্তব্য করে বুধবার অভিযানের সময় তিনি বলেন, “আমাদের অভিযান অব্যাহত থাকবে, এখানে কাউকে ছাড় দেওয়া হবে না। বাসার সামনে গিয়ে ড্রেনগুলো আমরা কলাগাছ দিয়ে বন্ধ করে দিচ্ছি।… পরবর্তীতে বনানী ও নিকেতন এলাকায় অভিযান পরিচালনা করা হবে।”,এসময় তিনি সাংবাদিকদের জানান, দেশের সবচেয়ে অভিজাত এলাকা হিসেবে খ্যাত বারিধারার ৫৫০টি বাড়ির মধ্যে ৩৪২ বাড়ির পয়ঃবর্জ্যের সংযোগ সারফেস ড্রেনে দেওয়া হয়েছে। সার্ভের রিপোর্ট অনুযায়ী বেঁধে দেওয়া আট স্তরের ক্রাইটেরিয়ার মধ্যে বারিধারা এলাকার মাত্র পাঁচটি বাড়ির পয়ঃবর্জ্যের সংযোগ সারফেস ড্রেনে দেওয়া হয়নি।,এছাড়া ২০৩টি বাড়ি আটটি শর্তের মধ্যে কিছু সংখ্যক শর্ত পূরণ করেছে। অন্যদিকে একদমই শর্ত পূরণ করেনি ৩৪২টি বাড়ি; যেগুলোর পয়ঃবর্জ্যের সংযোগ সারফেস ড্রেনে।,এ নিয়ে ক্ষোভ প্রকাশ করে ডিএনসিসি মেয়র বলেন, “একটি অভিজাত এলাকায় যদি এমন চিত্র আমাদের দেখতে হয় তাহলে আমাদের আর কী করার আছে? অভিজাত এলাকায় পয়ঃবর্জ্যের অবৈধ সংযোগ খুবই দুঃখজনক। বারবার বলছি সিটি করপোরেশনের সুয়ারেজ লাইনে পয়ঃবর্জ্যের সংযোগ দেওয়া যাবে না।”,তিনি জানান, ওয়াসার আলাদা লাইনে এসব বাড়ির বর্জ্য যাওয়ার কথা থাকলেও তা হচ্ছে না। যেখানে ওয়াসার লাইন নেই সেখানে নিজস্ব ব্যবস্থায় ইটিপি প্লান্ট বসিয়ে পয়ঃবর্জ্য ব্যবস্থাপনা করতে হবে।,সিটি করপোরেশনের বিজ্ঞপ্তিতে বলা হয়, চারটি এলাকার ৩ হাজার ৮৩০টি বাড়িতে জরিপ করা হয়। এগুলোর মধ্যে ৩ হাজার ২৬৫টি বাড়ির পয়ঃবর্জ্য সরাসরি সারফেস ড্রেন ও লেকে পড়ছে। মাত্র ৪১টি বাড়িতে পয়ঃবর্জ্যের সংযোগ সঠিকভাবে দেওয়া আছে এবং ৫২৪টি বাড়িতে আংশিকভাবে পয়ঃবর্জ্য ব্যবস্থাপনা করা হয়েছে। ফলে লেকের প্রাকৃতিক সৌন্দর্য নষ্ট হচ্ছে ও মশার উপদ্রব বৃদ্ধি পাচ্ছে।,গুলশান, বনানী, বারিধারা ও নিকেতন এলাকায় ডিএনসিসির প্রধান বর্জ্য ব্যবস্থাপনা কর্মকর্তা, বুয়েটের সাবেক অধ্যাপক মুজিবুর রহমান, ঢাকা ওয়াসার প্রতিনিধি, বুয়েট প্রতিনিধি, হাউজিং সোসাইটির প্রতিনিধি এবং ইউনিসেফের প্রতিনিধির সমন্বয়ে স্যানিটেশন কমপ্লায়েন্স কমিটি জরিপ কাজটির তত্ত্বাবধান করেন।,পয়ঃবর্জ্যের কারণে লেকগুলোর পানি দূষিত হয়ে গেছে উল্লেখ করে মেয়র আতিকুল ইসলাম বলেন, “লেকে মাছ চাষ করা যাচ্ছে না। মশা নিধনে ন্যাচারাল সলিউশন সম্ভব হচ্ছে না মাছ চাষ করতে না পারার কারণে। আমরা ড্রেন ও খাল আর দূষিত হতে দিব না।” ,উত্তরার ৪ নম্বর সেক্টরে নিজ বাড়িতে সুয়ারেজ ট্রিটমেন্ট প্ল্যান্ট বসিয়েছেন বলে জানান ডিএনসিসি মেয়র।,অভিযানে অন্যান্যের মধ্যে আরও উপস্থিত ছিলেন ডিএনসিসির প্রধান নির্বাহী কর্মকর্তা মো. সেলিম রেজা, প্রধান বর্জ্য ব্যবস্থাপনা কর্মকর্তা কমডোর এস এম শরিফ-উল ইসলাম, ডিএনসিসির সংরক্ষিত নারী কাউন্সিলর হাছিনা বারী চৌধুরীসহ বারিধারা সোসাইটির প্রতিনিধিরা।,Copyright © 2022, bdnews24",bn,2023-01-11 17:05:00+06:00
Bdnews24,ডান্ডাবেড়িতে মায়ের জানাজায়: মুক্তি পেলেন সেই বিএনপি নেতা আজম,samagrabangladesh,https://bangla.bdnews24.com/samagrabangladesh/bee3qi6c69,"হাতকড়া আর ডান্ডাবেড়ি নিয়ে মায়ের জানাজা পড়া গাজীপুরের কালিয়াকৈর উপজেলার বিএনপি নেতা আলী আজম জামিনে মুক্তি পেয়েছেন।,আওয়ামী লীগ কার্যালয়ে হামলা, ভাঙচুরের মামলায় এক মাস নয় দিন কারাভোগের পর বুধবার সন্ধ্যায় বিএনপির নেতা মুক্তি পেয়েছেন বলে তার আইনজীবী মো. আনিসুর রহমান জানান।  ,আলী আজম উপজেলার বোয়ালী গ্রামের বাসিন্দা উম্মত আলী ছেলে এবং বোয়ালী ইউনিয়ন বিএনপির সভাপতি।,গত ২ ডিসেম্বর আলী আজমকে পুলিশ গ্রেপ্তার করে। জেলা থাকা অবস্থায় ১৮ ডিসেম্বর তার মা সাহেরা বেগম (৬৭) বার্ধ্ক্যজনিত কারণে মারা যান।,শেষবারের মতো মাকে দেখতে এবং জানাজা নিজে পড়াতে আইনজীবীর মাধ্যমে ১৯ ডিসেম্বর বিকালে গাজীপুর জেলা প্রশাসক বরাবর প্যারোলে মুক্তির আবেদন করেন আলী আজম। পরদিন তিন ঘণ্টার জন্য প্যারোলে মুক্তি পান এবং বাড়ি কালিয়াকৈরের পাবুরিয়াচালায় মায়ের জানাজায় উপস্থিত হন। মায়ের দাফন শেষে আবার কারাগারে নিয়ে যাওয়া হয় তাকে।,জানাজার নামাজসহ পুরো সময় হাতকড়া ও ডান্ডাবেড়ি পরা অবস্থায় ছিলেন আলী আজম। সোশাল মিডিয়াসহ সংবাদ মাধ্যমে এ খবর ও ছবি ছড়িয়ে পড়লে সমালোচনা শুরু হয়। এ সময় আলী আজমের স্বজনরা ডান্ডাবেড়ি খুলে দিতে অনুরোধ করলেও পুলিশ তা করেনি বলে অভিযোগ উঠেছে।,যদিও মানবাধিকার সংগঠনগুলোর সমালোচনার মুখে পরদিন গাজীপুর জেলা প্রশাসক মো. আনিসুর রহমান ও জেলা কারাগারের জেল সুপার মো. বজলুর রশিদ আখন্দ দাবি করেন, এটি কারাবিধি মোতাবেক হয়েছে এবং এতে আইনের ব্যত্যয় ঘটেনি।,আলী আজমের আইনজীবী বলেন, বিভিন্ন সংবাদপত্রে খবরসহ গাজীপুর বিচারিক হাকিম আদালত-১ এর বিচারক নাজমুন নাহারের কাছে তার জামিনের আবেদন করা হয়। পরে তিনি তার জামিন মঞ্জুর করেন। জামিনের কাগজ কারাগারে পাঠানো হলে তা যাচাই-বাছাই করে সন্ধ্যায় তাকে মুক্তি দেওয়া হয়।,কারাগার থেকে মুক্তির পর মোবাইল ফোনে আলী আজম সাংবাদিকদের বলেন, “আমার সঙ্গে যে আচরণ করা হয়েছে, কোনো দোষ না করেও মিথ্যা মামলায় আমাকে জেল খাটতে হয়েছে। জেলে থাকা অবস্থায় আমার মায়ের মৃত্যুর সময় প্যারোলে মুক্তি দিলেও দুর্ধর্ষ অপরাধীদের মতো হাতকড়া ও পায়ে ডান্ডাবেড়ি পড়িয়ে রেখেছে; এটা খুবই অমানবিক কাজ হয়েছে।”,Copyright © 2022, bdnews24",bn,2023-01-11 17:00:00+06:00
Bdnews24,কনওয়ের সেঞ্চুরির পর পাকিস্তানকে গুঁড়িয়ে সমতায় নিউ জিল্যান্ড,cricket,https://bangla.bdnews24.com/cricket/ii3qjv8vs2,"করাচিতে বুধবার দ্বিতীয় ওয়ানডেতে পাকিস্তানের বিপক্ষে নিউ জিল্যান্ডের জয় ৭৯ রানে।,১ উইকেটে ১৮৩ রানের শক্ত অবস্থানে থেকে নিউ জিল্যান্ড শেষ ওভারে অল আউট হয় ২৬১ রানে।,সিরিজের শেষ টেস্টের দ্বিতীয় ইনিংসের পর প্রথম ওয়ানডে- টানা দুই ইনিংসে প্রথম বলে আউট হওয়া কনওয়ে এবার খেলেন ৯২ বলে ১০১ রানের দুর্দান্ত ইনিংস। এই ওপেনারের ইনিংসটি গড়া ১৩ চার ও এক ছক্কায়।,অধিনায়ক উইলিয়ামসন ১০০ বলে ১০ চারে করেন ৮৫ রান। দুই অঙ্কে যেতে পারেন আর কেবল মিচেল স্যান্টনার, ৩৭।,জবাবে শুরু থেকে ধুঁকতে ধুঁকতে ৪৩ ওভারে ১৮২ রানেই গুটিয়ে যায় পাকিস্তান। অধিনায়ক বাবর আজমের ১১৪ বলে ৭৯ রান ছাড়া উল্লেখ করার মতো কিছু করতে পারেননি আর কেউ।,টস জিতে ব্যাটিংয়ে নেমে প্রথম ওভারেই ফিন অ্যালেনকে হারায় নিউ জিল্যান্ড। কনওয়ে ও উইলিয়ামসন শুরু থেকে ছিলেন ইতিবাচক। তাদের ব্যাটে ছুটতে থাকে দল।,অবশ্য কনওয়েকে ২৯ রানে ফেরানোর সুযোগ আসে। কঠিন ফিরতি ক্যাচ নিতে পারেননি বোলার মোহাম্মদ নাওয়াজ। ,লেগ স্পিনার উসামা মিরকে চার মেরে কনওয়ে ফিফটি পূর্ণ করেন ৫৭ বলে। একই ওভারে ৫৩ বলে পঞ্চাশ স্পর্শ করেন উইলিয়ামসন।,খানিক পর উইলিয়ামসনকে ফেরানোর সুযোগ পাকিস্তান দুবার হারায় একই ওভারে। মোহাম্মদ ওয়াসিমের বলে সোহেল ক্যাচ ফেলার তিন বল পর বল গ্লাভসে জমাতে ব্যর্থ হন কিপার মোহাম্মদ রিজওয়ান।,৮৬ থেকে উসমাকে তিনটি চার মারার পর ডাবল নিয়ে কনওয়ে দ্বিতীয় ওয়ানডে সেঞ্চুরি পূর্ণ করেন ৮৯ বলে। পরের ওভারেই বাঁহাতি ব্যাটসম্যানকে বোল্ড করে থামান নাসিম শাহ। ১৮১ রানের জুটি ভাঙার পাশাপাশি নিউ জিল্যান্ডের পথ হারানোর শুরুও সেখানেই।,বাঁহাতি স্পিনার নাওয়াজ একই ওভারে বিদায় করেন ড্যারিল মিচেল ও টম ল্যাথামকে। পরের ওভারে এসে তিনি বোল্ড করে দেন উইলিয়ামসনকে। এর পরের ওভারে তার শিকার ফিলিপস। উসামা ফিরিয়ে দেন মাইকেল ব্রেসওয়েলকে।,১ উইকেটে ১৮৩ থেকে দ্রুতই স্কোর হয়ে যায় ৭ উইকেটে ২২০! ৩৭ রানের মধ্যে নেই ৬ উইকেট।  ,সেখান থেকে সফরকারীদের সংগ্রহ আড়াইশ ছাড়ায় মূলত স্যান্টনারের ৪০ বলে একটি করে চার-ছক্কায় গড়া ৩৭ রানের সৌজন্যে। ,৩৮ রানে ৪ উইকেট নিয়ে পাকিস্তানের সফলতম বোলার নাওয়াজ। টানা দুই ওয়ানডেতে পাঁচ উইকেটের স্বাদ পাওয়ার পর এবার ৫৮ রানে ৩টি নেন তরুণ পেসার নাসিম।,রান তাড়ায় প্রথম ৪ ওভারের মধ্যে দুই ওপেনার ফখর জামান ও ইমাম-উল-হককে হারিয়ে বড় ধাক্কা খায় পাকিস্তান।,৭ বল খেলে রানের খাতা খুলতে পারেননি ফখর। লকি ফার্গুসনের ১৫২ কিলোমিটার গতির বাউন্সারে ক্যাচ দেন ইমাম। ,তৃতীয় উইকেট জুটিতে প্রতিরোধ গড়েন বাবর ও রিজওয়ান। তবে রানের গতি বাড়াতে পারেননি তারা। ৫৫ রানের জুটিতে তারা বল খেলে ফেলেন ৯৯টি।  ,রিজওয়ানকে (৫০ বলে ২৮) বোল্ড করে জুটি ভাঙেন বাঁহাতি স্পিনার স্যান্টনার। হ্যারিস সোহেল ২১ বলে করেন ১০। আঘা সালমান দারুণ শুরু করলেও তিনি রান আউটে ফেরেন ২২ বলে ২৫ রান করে। নাওয়াজ টিকতেই পারেননি।,১৪২ রানে ৬ উইকেট হারানোর পর বাবরের ব্যাটে পরাজয়ের ব্যবধানই কমে শুধু। অধিনায়ক নবম ব্যাটসম্যান হিসেবে আউট হন লেগ স্পিনার ইশ সোধির বলে স্টাম্পড হয়ে।,টানা পঞ্চম ওয়ানডে ফিফটিতে বাবরের ৭৯ রানের ইনিংসটি গড়া ৮ চার ও এক ছক্কায়। এই সংস্করণে সবশেষ ১২ ম্যাচে তার পঞ্চাশ ছোঁয়া ইনিংস হলো ১১টি! ,নিউ জিল্যান্ডের হয়ে ছয় জন হাত ঘুরিয়ে অন্তত একটি উইকেট পান সবাই। এর মধ্যে সাউদি ও সোধি নেন সর্বোচ্চ ২টি করে।   ,একই মাঠে আগামী শুরবার শেষ ম্যাচে হবে সিরিজের ফয়সালা। , ৪৯.৫ ওভারে ২৬১ (অ্যালেন ১, কনওয়ে ১০১, উইলিয়ামসন ৮৫, মিচেল ৫, ল্যাথাম ২, ফিলিপস ৩, ব্রেসওয়েল ৮, স্যান্টনার ৩৭, সোধি ৭, সাউদি ০, ফার্গুসন ০*; নাসিম ৮.৫-০-৫৮-৩, রউফ ১০-০-৪৭-১, ওয়াসিম ৭-০-৪৬-০, নাওয়াজ ১০-০-৩৮-৪, উসামা ১০-০-৪২-১, সালমান ৪-০-২৮-০), ৪৩ ওভারে ১৮২ (ফখর ০, ইমাম ৬, বাবর ৭৯, রিজওয়ান ২৮, সোহেল ১০, সালমান ২৫, নাওয়াজ ৩, উসামা ১২, ওয়াসিম ১০, নাসিম ০*, রউফ ০; সাউদি ৬-১-৩৩-২, ফার্গুসন ৭-০-৩১-১, স্যান্টনার ১০-০-৩৪-১, ব্রেসওয়েল ১০-০-২৯-১, সোধি ৮-০-৩৮-২, ফিলিপস ২-০-১৩-১), নিউ জিল্যান্ড ৭৯ রানে জয়ী, তিন ম্যাচ সিরিজের প্রথম দুটির পর ১-১ সমতা, ডেভন কনওয়ে,Copyright © 2022, bdnews24",bn,2023-01-11 17:29:00+06:00
Bdnews24,ঢাকায় সমমনা দল ও জোটের কয়েক ঘণ্টা গণঅবস্থান,politics,https://bangla.bdnews24.com/politics/qttkqajh2p,"যুগপৎ আন্দোলন কর্মসূচির অংশ হিসেবে বিএনপির পাশাপাশি সমমনা দল ও জোট ঢাকায় আলাদাভাবে গণঅবস্থান কর্মসূচি পালন করেছে।,বুধবার নয়া পল্টনে দলীয় কার্যালয়ের সামনে বিএনপি এবং অন্য দল ও জোটগুলো ঢাকার অন্যান্য স্থানে পৃথকভাবে এ কর্মসূচি পালন করে। সকালের দিকে শুরু হওয়া এ কর্মসূচি চলে দুপুর পর্যন্ত।,গণঅবস্থান থেকে বিএনপির মত সমমনারাও আগামী ১৬ জানুয়ারি মিছিল ও সমাবেশের পরবর্তী কর্মসূচির ঘোষণা দেয়।,সরকারের পদত্যাগ, একাদশ সংসদ বিলুপ্ত, নির্দলীয় তত্ত্বাবধায়ক সরকার গঠন করে জাতীয় নির্বাচন অনুষ্ঠানসহ ১০ দাবিতে বিএনপির নেতৃত্বে যে যুগপৎ আন্দোলন শুরু করেছে, এটি তার দ্বিতীয় কর্মসূচি।,জাতীয় প্রেস ক্লাবের সামনে গণতন্ত্র মঞ্চের নেতা বাংলাদেশের বিপ্লবী ওয়ার্কার্স পার্টির সাধারণ সম্পাদক সাইফুল হক বর্তমান সরকারের বিরুদ্ধে সব বিরোধী দল ও জনগণ আন্দোলনের ঐক্যবদ্ধ হয়েছে বলে মন্তব্য করেন।,এতে গণসংহতি আন্দোলনের প্রধান সমন্বয়কারী জোনায়েদ সাকি, ভাসানী অনুসারী পরিষদের শেখ রফিকুল ইসলাম বাবলু, রাষ্ট্র সংস্কার আন্দোলনের হাসনাত কাইয়ুম, জেএসডির শহীদ উদ্দিন মাহমুদ স্বপন, নাগরিক ঐক্যের শহীদুল্লাহ কায়সার, গণঅধিকার পরিষদের রাশেদ খান বক্তব্য রাখেন।,বিলুপ্ত ২০ দলীয় জোটের শরিকদের নিয়ে গঠিত ১২ দলীয় জোটের নেতাকর্মীরা বিজয় নগর পানির ট্যাংকের সামনের সড়কে অবস্থান নেন। কর্মসূচিতে অংশ নেন জাতীয় পার্টির (কাজী জাফর) চেয়ারম্যান মোস্তফা জামাল হায়দার, জাতীয় দলের চেয়ারম্যান সৈয়দ এহসানুল হুদা, কল্যাণ পার্টির সৈয়দ মুহাম্মদ ইবরাহিম, লেবার পার্টির মোস্তাফিজুর রহমান ইরান, মুসলিম লীগের শেখ জুলফিকার বুলবুল চৌধুরী, বাংলাদেশ এলডিপির শাহাদাত হোসেন সেলিম, এনডিপির আবু তাহের, জমিয়তে উলামায়ে ইসলামের মুফতি মহিউদ্দিন ইকরাম, ইসলামী ঐক্যজোটের মাওলানা আবদুল করীম, ইসলামিক পার্টির আবুল কাশেম ও জাগপার ইকবাল হোসেন।,জাতীয় প্রেস ক্লাবের সামনে তিন ঘণ্টার অবস্থান কর্মসূচি পালন করে গণতান্ত্রিক বামি ঐক্য। এতে বাংলাদেশের সাম্যবাদী দলের (মার্কবাদী-লেলিনবাদী) সাধারণ সম্পাদক হারুন চৌধুরী, সোশ্যাল ডেমোক্রেটিক পার্টির আহ্বায়ক আবুল কালাম আজাদ, সমাজতান্ত্রিক মজদুর পার্টির সাধারণ সম্পাদক শামসুল আলম ও প্রগতিশীল গণতান্ত্রিক দল হারুন আল রশিদ বক্তব্য রাখেন।,পুরানা পল্টনে সমমনা জাতীয়তাবাদী জোটের অবস্থান কর্মসূচিতে এনপিপির ফরিদুজ্জামান ফরহাদ, বিকল্পধারা বাংলাদেশের অধ্যাপক নুরুল আমিন বেপারী, জাগপার খন্দকার লুৎফর রহমান, ডিএলের সাইফুদ্দিন মনি, ন্যাপ ভাসানীর আজহারুল ইসলাম, গণদলের এটিএম গোলাম মাওলা চৌধুরী, সাম্যবাদী দলের নুরুল ইসলাম, ন্যাপের এমএন শাওন সাদেকী বক্তব্য রাখেন।,কারওয়ান বাজারে এফডিসির কাছে নিজেদের কার্যালয়ের সামনে অবস্থান কর্মসূচি পালন করে এলডিপি। দলের মহাসচিব রেদোয়ান আহমেদ, কেন্দ্রীয় নেতা নিয়ামূল বশির, এসএম মোরশেদ. কেকিউই সাকলাইন, মাহবুবুর রহমান, কারিমা খাতুন বক্তব্য রাখেন।,ঢাকার আরামবাগে হোটেল ইডেন কমপ্লেক্সে কেন্দ্রীয় কার্যালয়ের সামনে ফুটপাতে গণঅবস্থান করে মোস্তফা মহসীন মন্টুর নেতৃত্বাধীন গণফোরাম। দলের সভাপতি মন্টু, সাধারণ সম্পাদক সুব্রত চৌধুরী, নির্বাহী সভাপতি জগলুল হায়দার আফ্রিক, সভাপতি পরিষদের সদস্য মহিউদ্দিন আবদুল কাদের, খান সিদ্দিকুর রহমান, কেন্দ্রীয় নেতা আইয়ুব খান ফারুক, মুহাম্মদ ইয়াজদানি বক্তব্য দেন।,Copyright © 2022, bdnews24",bn,2023-01-11 17:59:00+06:00
Bdnews24,"৫১ দিনে বারানসি থেকে আসাম, মাঝে বাংলাদেশ; প্রস্তুত ‘গঙ্গা বিলাস’",bangladesh,https://bangla.bdnews24.com/bangladesh/wrvzbcnpw1,"উদ্বোধনী যাত্রার জন্য প্রস্তুত ‘গঙ্গা বিলাস’; ভারতের উত্তর প্রদেশের বারানসি থেকে বাংলাদেশ হয়ে আসাম পর্যন্ত ৩ হাজার ২০০ কিলোমিটার পাড়ি দেবে নদী পথে বিশ্বের সবচেয়ে দীর্ঘযাত্রার এই প্রমোদতরী।,শুক্রবার যাত্রার সূচনা করবেন ভারতের প্রধানমন্ত্রী নরেন্দ্র মোদী; এরপর মোট ৫১ দিন পশ্চিমবঙ্গ এবং বাংলাদেশের বিভিন্ন নদ-নদী ঘুরে আসামের ডিব্রুগড়ে পৌঁছবে।,যাত্রাপথে পড়বে অন্তত ৫০টি ঐতিহাসিক ও স্থাপত্যগতভাবে তাৎপর্যপূর্ণ স্থান, যা ঘুরে দেখার সুযোগ থাকবে পর্যটকদের সামনে।,প্রটোকল রুট ধরে এই নৌযান চলাচলে বাংলাদেশ সরকারের সঙ্গে চুক্তি করেছে ভারত। সেদেশের সরকারের উদ্যোগে এটি চালু হলেও পরিচালনার দায়িত্বে আছে ‘অন্তরা লাক্সারি রিভার ক্রুজেস’।,এতে জন প্রতি একদিনের টিকেটের দাম পড়বে ২৪ হাজার ৬৯২ রুপি; যাত্রাপথের মোট ৫১ দিনের ভাড়া ১২ লাখ ৫৯ হাজার রুপি। তবে আলাদা আলাদা প্যাকেজেও পর্যটকরা এই তরীতে ঘুরে বেড়ানোর সুযোগ পাবেন।,গঙ্গা বিলাসের উদ্বোধন সামনে রেখে বুধবার ভারতের প্রধানমন্ত্রী নরেন্দ্র মোদী টুইটে বলেছেন, “এটা আমাদের সাংস্কৃতিক শেকড়কে সংযুক্ত করার এবং ভারতের বৈচিত্র্যকে আবিষ্কারের বিরল সুযোগ।”,আর দেশটির পররাষ্ট্রমন্ত্রী এস জয়শঙ্কর বলেছেন, ২৭টি নদ-নদীতে চলবে ‘বিশ্বের সবচেয়ে বড় প্রমোদতরী’ গঙ্গা বিলাস। ভারত-বাংলাদেশ প্রটোকল নৌপথে এটি ৫০ দিনেরও বেশি সময়ে বারানসি থেকে ডিব্রুগড় পাড়ি দেবে।,দীর্ঘ যাত্রাপথে সুন্দরবন, ঢাকাসহ বিভিন্ন স্থান ছুঁয়ে যাবে প্রমোদতরী গঙ্গা বিলাস।,ভারতের আনন্দবাজার পত্রিকা লিখেছে, বারানসী থেকে যাত্রা শুরু করে বক্সার, রামনগর, গাজীপুর পেরিয়ে অষ্টম দিনে পাটনা পৌঁছবে ‘গঙ্গা বিলাস’। সেখান থেকে ফারাক্কা, মুর্শিদাবাদ হয়ে কলকাতা পৌঁছতে সময় লাগবে আরও দুদিন।,“কলকাতা থেকে এরপর ওপার বাংলার উদ্দেশে পাড়ি দেবে ‘গঙ্গা বিলাস’। বাংলাদেশের নদীতে এই প্রমোদতরী ঘুরে বেড়াবে আরও ১৫ দিনের জন্য। এরপর বাংলাদেশের কুড়িগ্রাম দিয়ে আবার ভারতে প্রবেশ করবে; যাত্রা শেষ হবে ডিব্রুগড়ে।,বিলাসবহুল এই প্রমোদতরীতে মোট ৮০ জন যাত্রীর থাকার ব্যবস্থা রয়েছে। পর্যটকদের মনোরঞ্জনের জন্য রয়েছে গানবাজনা, সাংস্কৃতিক অনুষ্ঠানসহ বিভিন্ন আয়োজন। সেই সঙ্গে থাকছে শরীরচর্চা আর রূপচর্চার কেন্দ্রও।,বুধবার ঢাকায় ভারতীয় হাই কমিশনের এক ফেইসবুক পোস্টে বলা হয়, “এটি ভারত-বাংলাদেশ সহযোগিতার আরেকটি ইতিবাচক অধ্যায়। আমাদের যোগাযোগ ব্যবস্থাও ক্রমশ পূর্ব দিকে উন্নততর হচ্ছে।”,Copyright © 2022, bdnews24",bn,2023-01-11 17:49:00+06:00
Bdnews24,"স্কুলমাঠে ছাত্রলীগের সম্মেলন, শিক্ষার্থীদের আসতে বাধ্য করার অভিযোগ",samagrabangladesh,https://bangla.bdnews24.com/samagrabangladesh/v85jtublvv,"কুমিল্লার চৌদ্দগ্রাম উপজেলায় ইউনিয়ন ছাত্রলীগের সম্মেলনের জন্য চারটি শিক্ষাপ্রতিষ্ঠানের হাজারো শিক্ষার্থীর পাঠদান ব্যাহত হওয়ার অভিযোগ পাওয়া গেছে।,বুধবার সকাল ১১টার দিকে উপজেলার মিয়া বাজার লতিফুল নেছা উচ্চ বিদ্যালয় মাঠে উজিরপুর ইউনিয়ন ছাত্রলীগের সম্মেলন ও ওয়ার্ড কমিটির পরিচিতি সভার আয়োজন করা হয়।,এতে মিয়াবাজার ডিগ্রি কলেজ, মিয়াবাজার সরকারি প্রাথমিক বিদ্যালয় ও মিয়াবাজার তোষণ রফিক বালিকা বিদ্যালয়ের শিক্ষার্থীদের স্কুলের পোশাক পরিহিত অবস্থায় অংশ নিতে দেখা গেছে। চারটি শিক্ষাপ্রতিষ্ঠানই কাছাকাছি। ,সম্মেলনের জন্য মাঠে দেওয়া অধিকাংশ চেয়ারে এসব স্কুল-কলেজের শিক্ষার্থীরাই ছিল। প্রাথমিক বিদ্যালয়ের শিক্ষার্থীদেরও সেখানে দেখা গেছে। শিক্ষার্থীরা অভিযোগ করে, তাদের আসতে বাধ্য করা হয়েছে। এতে ক্ষোভ প্রকাশ করেছেন অভিভাবকরা।     ,তবে সম্মেলনের অতিথি চৌদ্দগ্রাম উপজেলা পরিষদ চেয়ারম্যান ও উপজেলা আওয়ামী লীগের সভাপতি আব্দুস সোবাহান ভূঁইয়া হাসান বলেন, “ছাত্রলীগের সম্মেলন অনুষ্ঠানটি শুরু হয় মূলত বেলা ১২টার দিকে আর ২টার দিকে শেষ হয়ে যায়। এর আগে ওই চারটি প্রতিষ্ঠানে ক্লাস হয়েছে বলে জেনেছি।,“আর ছাত্রলীগ তো শিক্ষার্থীদেরই সংগঠন। এজন্য ছাত্রলীগকে ভালোবেসে অনেক শিক্ষার্থী সম্মেলনস্থলে এসেছে। আমি বিষয়টি অস্বীকার করছি না।”,অভিভাবক ও শিক্ষার্থীদের অভিযোগ প্রসঙ্গে তিনি বলেন, “দেশের সব স্থানেই স্থানীয় এমপি-মন্ত্রীরা কোনো শিক্ষাপ্রতিষ্ঠানে গেলে শিক্ষার্থীরা সেখানে উপস্থিত থাকে। এটা স্বাভাবিক ঘটনা। আমি এখানে অন্যায়ের কিছু দেখছি না। এ ছাড়া অনুষ্ঠানে কাউকে আসতে বাধ্য করা হয়েছে, এমন কথা আমি শুনিনি।”,সম্মেলন উপলক্ষ্যে সকাল ১০টার দিকেই আসতে শুরু করে সংগঠনের নেতাকর্মীরা। এটি শেষ হয় বেলা সাড়ে ৩টার দিকে। সম্মেলনে প্রধান অতিথি ছিলেন স্থানীয় সংসদ সদস্য ও সাবেক রেলপথমন্ত্রী মো. মুজিবুল হক। তিনি কুমিল্লা দক্ষিণ জেলা আওয়ামী লীগের সাধারণ সম্পাদকের পদে রয়েছেন।,এ ছাড়া উপজেলা পরিষদ চেয়ারম্যান ও উপজেলা আওয়ামী লীগের সভাপতি আব্দুস সোবাহান ভূঁইয়া হাসান, উপজেলা আওয়ামী লীগের সাধারণ সম্পাদক রহমত উল্লাহ বাবুল, উপজেলা ছাত্রলীগ সভাপতি তৌফিকুল ইমলাম সবুজ উপস্থিত ছিলেন।,মিয়াবাজার ডিগ্রি কলেজের তিনজন শিক্ষার্থী জানায়, তাদের প্রতিষ্ঠানের অধ্যক্ষ রহমত উল্লাহ বাবুল উপজেলা আওয়ামী লীগের সাধারণ সম্পাদক। প্রতিষ্ঠানটিতে ছাত্রলীগের কমিটি রয়েছে। সেই কমিটির নেতারাই শিক্ষার্থীদের এই সম্মেলনে আসতে বাধ্য করেছেন।,বুধবার কলেজে কোনো ক্লাসই হয়নি বলে জানায় ওই শিক্ষার্থীরা। তারা অনেকটা ‘বাধ্য হয়েই’ সকাল ১০টা থেকে বেলা ৩টা পর্যন্ত সেখানে ছিল।,লতিফুল নেছা উচ্চ বিদ্যালয় ও মিয়াবাজার তোষণ রফিক বালিকা বিদ্যালয়ের কয়েকজন শিক্ষার্থী জানায়, সকালে স্কুলে আসার পর শিক্ষকরা তাদেরকে সংসদ সদস্যের অনুষ্ঠানে অংশ নিতে বলেন। তাই তারা সেখানে এসেছে।  ,ক্ষোভ প্রকাশ করে শহিদুর রহমান নামের এক অভিভাবক বলেন, “ছাত্রলীগের একটি ইউনিয়ন সম্মেলনের জন্য চারটি প্রতিষ্ঠানের এক হাজারের বেশি শিক্ষার্থী দুর্ভোগে পড়া দুঃখজনক ব্যাপার। আর শিক্ষার্থীদের বাধ্য করে রাজনৈতিক অনুষ্ঠানে নিয়ে বসিয়ে রাখার বিষয়টিও কোনোভাবে মেনে নেওয়া যায় না।”,সাপ্তাহিক ছুটির দিনেও এই সম্মেলন করা যেত বলে অভিমত দেন এই অভিভাবক।,তবে এ ব্যাপারে জানতে চাইলে মিয়াবাজার সরকারি প্রাথমিক বিদ্যালয়ের প্রধান শিক্ষিকা ফেরদৌসী আক্তার বলেন, “আমরা ক্লাস বন্ধ রাখিনি; তবে বুধবার কোনো ক্লাসই নিতে পারেনি ছাত্রলীগের সম্মেলনকে কেন্দ্র করে লাগানো মাইক আর সাউন্ডবক্সের কারণে। অতিরিক্ত আওয়াজের কারণে কোনোভাবেই ক্লাস নেওয়া সম্ভব ছিলো না।,“আর আমরা চেষ্টা করেছি শিক্ষার্থীদের প্রতিষ্ঠানের মধ্যেই রাখতে। তবে সেখানে (সম্মেলনস্থলে) যখন গান (সাংস্কৃতিক অনুষ্ঠান) আরম্ভ হয়, তখন অনেক শিক্ষার্থী চলে যায় গান শুনতে।”,মিয়াবাজার লতিফুল নেছা উচ্চ বিদ্যালয়ের প্রধান শিক্ষক ওয়ালি উল্ল্যাহ বলেন, “আমরা ক্লাস বন্ধ রাখিনি। সকালবেলা ক্লাস হয়েছে। আর আমি এ নিয়ে কথা বলে ঝামেলায় পড়তে চাই না। আপনি বিষয়টি নিয়ে মিয়াবাজার ডিগ্রি কলেজের অধ্যক্ষের (উপজেলা আওয়ামী লীগের সাধারণ সম্পাদক) সঙ্গে কথা বলেন।“,সন্ধ্যায় মিয়াবাজার ডিগ্রি কলেজের অধ্যক্ষ ও চৌদ্দগ্রাম উপজেলা আওয়ামী লীগের সাধারণ সম্পাদক রহমত উল্লাহ বাবুল বলেন, “আমি একটি অনুষ্ঠানে ব্যস্ত রয়েছি। এ নিয়ে পরে কথা বলবো আপনার সঙ্গে।“,এসব বিষয়ে জানতে উপজেলা ছাত্রলীগ সভাপতি তৌফিকুল ইমলাম সবুজের মোবাইল ফোনে একাধিকবার কল করা হলেও তিনি রিসিভ করেননি।,এসব প্রসঙ্গে জানতে রাতে উপজেলা মাধ্যমিক শিক্ষা কর্মকর্তা এ কে এম মীর হোসেনের সঙ্গে মোবাইল ফোনে যোগাযোগ করা হলেও তিনি নিজের ব্যস্ততা দেখিয়ে কোনো মন্তব্য করতে রাজি হননি।,Copyright © 2022, bdnews24",bn,2023-01-11 18:22:00+06:00
Bdnews24,গোল্ডের গ্লোবের ৮০তম আসরের গালিচায়,glitz,https://bangla.bdnews24.com/glitz/kv6hpwiy3u,"Copyright © 2022, bdnews24",bn,2023-01-11 16:59:00+06:00
Bdnews24,পিএসজিকে জয়ে ফেরালেন মেসি,sport,https://bangla.bdnews24.com/sport/kjqrarfc45,"ঘরের মাঠে বুধবার রাতে লিগ ওয়ানের ম্যাচে ২-০ গোলে জিতেছে ক্রিস্তফ গালতিয়ের দল। উগো একিতিকে শুরুতেই দলকে এগিয়ে নেওয়ার পর দ্বিতীয়ার্ধে ব্যবধান দ্বিগুণ করেছেন মেসি। ,কিলিয়ান এমবাপেসহ প্রথম পছন্দের বেশ কয়েকজন খেলোয়াড়কে ছাড়া খেলতে নামা পিএসজির জয়ে ফেরায় দারুণ অবদান নর্দি মুকিয়েলের। দুটি গোলেই অবদান এই ডিফেন্ডারের।,বিশ্ব চ্যাম্পিয়ন আর্জেন্টিনা দলের বাকি সব সদস্য নিজেদের ক্লাবের দর্শকদের সামনে দেখিয়েছেন বিশ্বকাপে পাওয়া মেডেল। ব্যতিক্রম শুধু মেসি, আর দশটা ম্যাচের মতোই স্বাভাবিকভাবে ওয়ার্মআপ করেন আর্জেন্টিনা অধিনায়ক। সেখানে অবশ্য একটু ভিন্নতা ছিল। ফুটবলের রাজা পেলের প্রতি শ্রদ্ধা দেখিয়ে তিনি ‘অমর পেলে’ লেখা সাদা টি-শার্ট পরে ছিলেন। একই টি-শার্ট পরেন ব্রাজিলিয়ান ফরোয়ার্ড নেইমারও।  ,প্রয়াত পেলের প্রতি শ্রদ্ধা জানিয়ে এক মিনিট করতালির মধ্য দিয়ে শুরু হয় ম্যাচ। প্রথম ভালো আক্রমণেই পঞ্চম মিনিটে এগিয়ে যায় পিএসজি। মেসির কাছ থেকে বল পেয়ে মুকিয়েলে নিচু ক্রসে খুঁজে নেন একিতিকেকে। রাঁস থেকে ধারে খেলতে আসা ফরাসি ফরোয়ার্ড চমৎকার ফিনিশিংয়ে সারেন বাকিটা।,২৪তম মিনিটে মেসির চমৎকার ফ্রি কিকে সের্হিও রামোসের হেড কোনোমতে ফেরান অঁজি গোলরক্ষক। দুই মিনিট পর আর্জেন্টাইন মহাতারকার আরেকটি ফ্রি কিক ফিস্ট করে ব্যর্থ করে দেন তিনি।,৩৩তম মিনিটে ডি বক্সে গোলরক্ষককে একা পেয়ে গিয়েছিলেন মেসি। তার বাঁকানো শট ঝাঁপিয়ে কোনো মতে ব্যর্থ করে দেন অঁজি গোলরক্ষক।,দ্বিতীয়ার্ধের শুরুতে পিএসজিকে চেপে ধরার চেষ্টা করে অঁজি। চলতি মৌসুমে লিগে দ্বিতীয়ার্ধের শুরুতে বেশ কিছু গোল হজম করেছে ফরাসি চ্যাম্পিয়নরা। ৬০তম মিনিটে আরেকটি গোল হজম করতেই পারতো তারা। তবে বিপজ্জনক জায়গা থেকে শট লক্ষ্যে রাখতে পারেননি আব্দাল্লা সিমা।,এর আগে ৫৮তম মিনিটে ব্যবধান বাড়ানোর সুযোগ হাতছাড়া করেন একিতিকে। ডি বক্সে বল পেয়ে প্রথম চেষ্টায় শট করতে পারেননি তিনি। দ্বিতীয় চেষ্টায় অনেকটা গোলরক্ষক বরাবর শট নেন ফরাসি এই ফরোয়ার্ড।,অঁজির চাপের মুখে সেভাবে আক্রমণে যেতেই পারছিল না পিএসজি। এর মধ্যেই ৭২তম মিনিটে মুকিয়েলের কাছ থেকে বল পেয়ে জাল খুঁজে নেন মেসি। শুরুতে লাইন্সম্যান অফসাইড দেন। তবে ভিএআরের সহায়তা নিয়ে গোলের বাঁশি বাজান রেফারি।,চলতি আসরে লিগে মেসির অষ্টম এই গোলে সরে যায় চাপ। অঁজিও যেন হতোদ্যম হয়ে পড়ে।  ,৮৩তম মিনিটে মেসির দুর্দান্ত কারিকুরির পর বল জালে পাঠান নেইমার। তবে তিনি একটুর জন্য অফসাইডে থাকায় মেলেনি গোল। ৯০তম মিনিটে তার ফ্রি কিক কর্নারের বিনিময়ে ফেরান গোলরক্ষক।,নেইমারের কর্নার থেকে গোল প্রায় পেয়েই যাচ্ছিলেন মুকিয়েল। তার হেড দারুণ দক্ষতায় ঠেকিয়ে দেন অঁজি গোলরক্ষক। ম্যাচে যা তার পঞ্চম সেভ। যোগ করা সময়ে নেইমারের কর্নার থেকে বল ফেরে পোস্ট লেগে!,এই জয়ে ১৮ ম্যাচে ৪৭ পয়েন্ট নিয়ে যথারীতি লিগ ওয়ানের চূড়ায় পিএসজি। আগের ম্যাচে তাদের মৌসুমে প্রথম হারের তেতো স্বাদ দেওয়া লঁস এবার করেছে ড্র। ৪১ পয়েন্ট নিয়ে দুই নম্বরে আছে দলটি।,Copyright © 2022, bdnews24",bn,2023-01-11 22:11:00+06:00
Bdnews24,গণঅবস্থান: ময়মনসিংহে বিএনপির নেতাকর্মীদের বাসে হামলার অভিযোগ,samagrabangladesh,https://bangla.bdnews24.com/samagrabangladesh/4ww3fk1onx,"ময়মনসিংহ শহরে গণঅবস্থান কর্মসূচিতে যোগ দিতে আসা নেতাকর্মীদের বাসে আওয়ামী লীগের লোকজন ইট-পাটকেল নিক্ষেপ করেছে বলে অভিযোগ করেছে বিএনপি।,বুধবার সকালে নগরীর জুবলী ঘাট এলাকায় গফরগাঁও থেকে আসা নেতাকর্মীদের বাসে এই হামলার ঘটনা ঘটে বলে বিএনপির সাংগঠনিক সম্পাদক সৈয়দ এমরান সালেহ প্রিন্স অভিযোগ করেন।,এ ছাড়া বেলা ১২টার দিকে নগরীর হরিকিশোর রায় রোডে বিএনপির গণঅবস্থান মঞ্চের কাছে দুই দলের নেতাকর্মীদের মধ্যে ধাওয়া-পাল্টা ধাওয়ার ঘটনাও ঘটে বলে জানা গেছে।,সরকারের পদত্যাগ, নির্দলীয় নিরপেক্ষ সরকারের অধীনে নির্বাচনসহ ১০ দফা এবং বিএনপি চেয়ারপারসন খালেদা জিয়াসহ নেতাদের মুক্তি দাবিতে দেশব্যাপী কর্মসূচির অংশ হিসেবে ময়মনসিংহে এ কর্মসূচি করেছে বিএনপি।,বিএনপি নেতা এমরান সালেহ প্রিন্স বলেন, “গণঅবস্থান কর্মসূচিতে আওয়ামী লীগ ও সহযোগী সংগঠনের নেতাকর্মীরা দা, লাঠি নিয়ে হামলা করে কয়েকটি হাতবোমার বিস্ফোরণ ঘটায়। পরে বিএনপির নেতাকর্মীরা প্রতিহত করলে হামলাকারীরা পিছু হটে।”,“এর আগে গফরগাঁও থেকে বাসযোগে আসা নেতাকর্মীদের বাসে হামলা করে আওয়ামী সন্ত্রাসীরা; আমরা এমন ঘটনার তীব্র নিন্দা জানাই।”,তবে অভিযোগের বিষয়ে জেলা আওয়ামী লীগের সাধারণ সম্পাদক মোয়াজ্জেম হোসেন বাবুল বলেন, ধাওয়া- পাল্টা ধাওয়ার ঘটনা তিনি জানেন না।,“তাছাড়া আওয়ামী লীগ ও অঙ্গসংগঠনের নেতাকর্মীদের নিয়ে আমাদের দলীয় কার্যালয়ে আলোচনা করছি। আমাদের কোনো নেতাকর্মী হামলার সঙ্গে জড়িত না। নিজেরাই (বিএনপি) এসব করে আমাদের ওপর দায় চাপাতে চাইছে।”,ময়মনসিংহ সদরের অতিরিক্ত পুলিশ সুপার শাহিনুল ইসলাম বলেন, “আমি সকাল থেকেই বিএনপির গণঅবস্থান কর্মসূচি এলাকায় আছি। এমন কোনো ঘটনা ঘটেছে বলে আমার জানা নেই। তবে বিষয়টি খোঁজ নিয়ে দেখছি।”,Copyright © 2022, bdnews24",bn,2023-01-11 17:32:00+06:00
Bdnews24,অস্কারে মনোনীত ‘দ্য কাশ্মির ফাইলস’ নিয়ে যা বললেন মিঠুন,glitz,https://bangla.bdnews24.com/glitz/cinema/5z2zvhzsyj,"বিবেক অগ্নিহোত্রী নির্মিত ‘দ্য কাশ্মির ফাইলস’ বিতর্কে এবার যোগ দিলেন মিঠুন চক্রবর্তী। তার ভাষ্যে, অস্কারের জন্য মনোনয়ন পেয়ে সিনেমাটি সমালোচকদের ‘যথার্থ জবাব’ দিয়েছে। ,অস্কার মনোনয়নে ৩০১টি যোগ্য সিনেমার তালিকায় স্থান করে নেওয়ার পরে ‘দ্য কাশ্মির ফাইলস’ নিয়ে কথা বলেন বিজেপিতে যোগ দেওয়া এই বাঙালি অভিনেতা। ,টাইমস অব ইন্ডিয়াকে মিঠুন বলেন, “যে পরিচালকেরা সিনেমাটিকে প্রচারমূলক, অশ্লীল বলে দাবি করেছিলেন, তারাও জবাব পেলেন। মূল কথা হচ্ছে দর্শকরা সিনেমাটিকে পছন্দ করেছে। ,“আমি বিতর্কিত কিছু বলতে চাই না। ভারতের অনেক সিনেমা হলে মুক্তি আটকে থাকার পরেও অ্যাকাডেমি পুরস্কারে মনোনীত হল সিনেমাটি। ভারতীয় সিনেমা অনেক দূর এগিয়ে গেছে এবং অন্যান্য মনোনয়ন পাওয়া সিনেমাগুলোকে অভিনন্দন জানাতে চাই আমি।”,মুসলিম সংখ্যাগরিষ্ঠ ভারতের কাশ্মিরে হিন্দু হত্যাকাণ্ড নিয়ে নির্মিত এই সিনেমায় অভিনয় করেছেন মিঠুন চক্রবর্তী, অনুপম খের, পল্লবী জোশী, দর্শন কুমার। ,অস্কার মনোনয়নে উচ্ছ্বসিত হয়ে ভারতীয় সংবাদ মাধ্যম এএনআইকে অনুপম খের বলেন, “দ্য কাশ্মির ফাইলস অস্কারের মনোনীত হয়ে নিজেকেই নিজে প্রতিষ্ঠা করেছে। শিগগিরই এই অর্জন উদযাপন করা হবে। ৩২ বছর কাশ্মিরের এই কালো অধ্যায়টিকে গোপন রাখা হয়। সিনেমার মধ্যদিয়েই সত্যটি প্রকাশ্য হলে বিশ্ব সেটিকে স্বাগত জানিয়েছে।,“আনন্দের বিষয় হচ্ছে, কেবল সিনেমাটিই নয়, সেরা অভিনেতাদের তালিকায় আমিও মনোনীত হয়েছি। এ এক আশ্চর্য অনুভূতি। ভারত থেকে আরও চারটি সিনেমা মনোনয়ন পেয়েছে। তাদের সকলকে শুভেচ্ছা ও অভিনন্দন জানাই।”,হিন্দি ভাষায় নির্মিত ১৭০ মিনিটের চলচ্চিত্র ‘দ্য কাশ্মির ফাইলস’ এর সমর্থকরা বলছেন, চলচ্চিত্রটি কাশ্মিরের ইতিহাসের এমন এক অধ্যায়ের উপর আলো ফেলেছে, যা প্রায়ই উপেক্ষিত থাকে।,অন্যদিকে নরেন্দ্র মোদীর শাসনকালে নির্মিত এই সিনেমাটিকে প্রপাগান্ডার হাতিয়ার হিসেবে দেখছেন সমালোচকরা। তারা বলছেন, এটা ভারতে ক্রমবর্ধমান ধর্মীয় মেরুকরণের প্রমাণ, যা ২০১৪ সালে ক্ষমতায় আসার পর থেকেই মোদী লালন-পালন করে যাচ্ছেন।,গত নভেম্বর গোয়া ইন্টারন্যাশনাল ফিল্ম ফেস্টিভাল অব ইনডিয়ার (আইএফএফআই) সমাপনী দিনে জুরি বোর্ড প্রধান নাদাভ লাপিদ মঞ্চে দাঁড়িয়ে সিনেমাটির সমালোচনা করেছিলেন।,তিনি বলেছিলেন, “আমাদের মনে হয়েছে এটা একটা প্রপাগান্ডা, অশ্লীল সিনেমা। এরকম ঐতিহ্যবাহী একটি চলচ্চিত্র উৎসবের শৈল্পিক ও প্রতিযোগিতামূলক বিভাগে আসার উপযুক্ত নয়।”,Copyright © 2022, bdnews24",bn,2023-01-11 18:56:00+06:00
Bdnews24,শ্বাসরুদ্ধকর টাইব্রেকারে জিতে ফাইনালে রিয়াল,sport,https://bangla.bdnews24.com/sport/lcg2e2o9d9,"স্প্যানিশ সুপার কাপের প্রথম সেমি-ফাইনালে বুধবার রাতে নির্ধারিত সময়ের পর অতিরিক্ত সময়েও ম্যাচ ১-১ ড্র থাকে। পরে সৌদি আরবের কিং ফাহাদ ইন্টারন্যাশনাল স্টেডিয়ামে টাইব্রেকারে ৪-৩ গোলে জিতেছে রিয়াল। নতুন ফরম্যাটে সুপার কাপ হওয়ার পর ইউরোপের সফলতম দলটি তৃতীয়বারের মতো গেছে ফাইনালে। ,ম্যাচজুড়ে ভালেন্সিয়ার পোস্টের নিচের দেয়াল হয়ে থাকা জর্জিও মামারদাশভিলি টাইব্রেকারে পারেননি ত্রাতা হতে। শুরুর চার শটেই জালের দেখা পান রিয়াল অধিনায়ক বেনজেমা, লুকা মদ্রিচ, টনি ক্রুস ও বদলি নামা ফরোয়ার্ড মার্কো আসেনসিও।,ভালেন্সিয়ার এদিনসন কাভানি, ইলাইশ মোরিবা ও হুগো গিয়ামোন জালের দেখা পান। ইরে জোমের্ত উড়িয়ে মারেন আর হোসে গায়া শেষ সুযোগ নষ্ট করেন কর্তোয়ার গায়ে মেরে।,ভিয়ারিয়ালের বিপক্ষে লিগে হেরে যাওয়া ম্যাচের একাদশে চার পরিবর্তন আনেন আনচেলত্তি। লুকাস ভাসকেস, নাচো, কামাভিঙ্গা ও রদ্রিগোকে খেলান শুরু থেকে। মাঝমাঠের বড় ভরসা মদ্রিচকে বেঞ্চে রাখেন আনচেলত্তি।,আক্রমণভাগে বেনজেমা, ভিনিসিউসদের বিবর্ণতা ফুটে ওঠে শুরু থেকে। দশম মিনিটে ফেদে ভালভেরদের থ্রু পাস ধরে আলতো টোকায় কিছুটা এগিয়ে নিতে চেয়েছিলেন রদ্রিগো, কিন্তু বলের গতি বেশি হওয়ায় আর সাথে দুজন ডিফেন্ডার সেঁটে থাকায় শট নিতে দেরি করে ফেলেন। শেষ পর্যন্ত তার শট যায় বাইরে।,একটু পর পায়ের কারিকুরিতে এক ডিফেন্ডারের পায়ের ফাঁক দিয়ে বল বের করে নিয়েছিলেন বেনজেমা। কিন্তু জায়গা তৈরি করেও শট পোস্টে রাখতে পারেননি। উড়ে যায় বাইরে দিয়ে। ষোড়শ মিনিটে পোস্ট ঘেঁষে বেরিয়ে যায় ভালভেরদের দূরপাল্লার শট।,রিয়ালের আক্রমণ সামলাতে ব্যস্ত থাকা ভালেন্সিয়া একটু একটু করে গুছিয়ে ওঠে। ১৯তম মিনিটে প্রথম ভালো আক্রমণটিও শাণায় তারা। গায়ার ক্রসে কাভানির হেড আটকান গোলরক্ষক কর্তোয়া। একটু পরই তনি লাতো বক্সে বল হারানোর পর কর্তোয়ার পায়ে লেগে পড়ে গিয়ে পেনাল্টির দাবি তোলেন, সাড়া দেননি রেফারি।,কিছুক্ষণের জন্য হারিয়ে ফেলা ছন্দ রিয়াল ফিরে পায় দ্রুতই। ৩০তম মিনিটে গতিময় ভিনিসিউস বাঁ দিক দিয়ে আক্রমণে উঠে বল নিয়ে বক্সে ঢুকে পড়েন। কিন্তু দূরূহ কোণ থেকে এই ব্রাজিলিয়ান ফরোয়ার্ডের শট বাইরের জাল কাঁপায়।,৩৯তম মিনিটে বক্সের ভেতরে বেনজেমাকে বিপজ্জনক ট্যাকল করেন জোমের্ত। ট্যাকলের ভয়াবহতা বুঝতে পেরেই ক্ষমা চেয়ে পান হলুদ কার্ড। সফল স্পট কিকে রিয়ালকে এগিয়ে নেন বেনজেমা। প্রথমার্ধে রিয়ালের এই একটি শটই ছিল লক্ষ্যে!,প্রথমার্ধের যোগ করা সময়ে কাভানির শট জালে জড়ালেও অফসাইডের কারণে গোল হয়নি। এগিয়ে থাকার স্বস্তি নিয়ে বিরতিতে যায় রিয়াল।,দ্বিতীয়ার্ধে মাঝমাঠের নিয়ন্ত্রণ ঠিকঠাক মুঠোয় রাখতে কামাভিঙ্গাকে তুলে মদ্রিচকে নামান আনচেলত্তি। কিন্তু রিয়াল কোচের এগিয়ে থাকার স্বস্তিও উবে যায় শুরুতেই। তনির নিখুঁত ক্রসে বল বাতাসে থাকা অবস্থায় দূরের পোস্টে ফাঁকায় থাকা ভালেন্সিয়ার ব্রাজিলিয়ান ফরোয়ার্ড সামুয়েল লিনো দারুণ শটে জাল খুঁজে নেন।,এরপর দুই দলের খেলার গতি কমে যায় আচমকাই। গোলের জন্য তেমন কোনো আক্রমণই পর্যন্ত শাণাতে পারছিল না কোনো দল! ৮৮তম মিনিটে ভালভেরদের ক্রসে বেনজেমার হেড উপরের জাল কাঁপানো ছিল নির্ধারিত সময়ে উল্লেখ করার মতো আক্রমণ।,দ্বিতীয়ার্ধের যোগ করা সময়ের পঞ্চম মিনিটে ম্যাচের ভাগ্য গড়ে দেওয়ার সুর্বণ সুযোগ পেয়েছিলেন ভিনিসিউস। কিন্তু বক্সে ভালেন্সিয়ার এক ডিফেন্ডারের পায়ে লেগে বল যায় তার পায়ে। গোলরক্ষককে একা পেয়েও ছিলেন তিনি। ব্রাজিলিয়ান ফরোয়ার্ডের দুর্বল শট আটকে ভালেন্সিয়ার ত্রাতা গোলরক্ষক মামারদাশভিলি। এরপর ভালভেরদের দূরপাল্লার শটও ঝাঁপিয়ে পড়ে আটকান তিনি। অতিরিক্ত সময়ে গড়ায় ম্যাচ।,অতিরিক্ত সময়ের শুরুতে বক্সের ঠিক উপর থেকে ভিনিসিউসের শট ফেরান মামারদাশভিলি। গোলের জন্য মরিয়া রিয়ালের চাপ পাহাড়সমান দৃঢ়তায় সামলাতে থাকেন জর্জিয়ান এই গোলরক্ষক। এ অর্ধের শেষ দিকে ক্রুসের জোরাল শট আটকে ভালেন্সিয়ার ২০০৮ সালের পর আবারও ফাইনাল খেলার আশা বাঁচিয়ে রাখেন তিনি।,১১০ মিনিটে ফ্রান পেরেসের শট কোনোমতে আটকে রিয়ালকে স্বস্তিতে রাখেন কর্তোয়া। শেষ দিকে রিয়াল প্রচণ্ড চাপ দিলেও ভাঙতে পারেনি ভালেন্সিয়ার জমাট রক্ষণ। ম্যাচের ভাগ্য গড়ায় টাইব্রেকারে। সেখানেই হার মানে রিয়ালের সঙ্গে পাল্লা দিয়ে লড়ে যাওয়া জেন্নারো গাত্তুসোর দল।,লা লিগা ও কোপা দেল রের চ্যাম্পিয়ন ও রানার্সআপ মিলিয়ে চার দল নিয়ে হওয়া এই আসরে আগামী রোববার ফাইনালে রিয়াল মুখোমুখি হবে বার্সেলোনা ও রিয়াল বেতিসের মধ্যের দ্বিতীয় সেমি-ফাইনালে জয়ী দলের বিপক্ষে। বৃহস্পতিবার বাংলাদেশ সময় রাত ১টায় মুখোমুখি হবে এই দুই দল।,Copyright © 2022, bdnews24",bn,2023-01-11 22:03:00+06:00
Bdnews24,জয়পুরহাটে ‘কিশোর গ্যাংয়ের’ ৪ সদস্য কারাগারে,samagrabangladesh,https://bangla.bdnews24.com/samagrabangladesh/xm4x81g9fm,"জয়পুরহাটে ‘কিশোর গ্যাংয়ের’ চার সদস্যকে কারাগারে পাঠিয়েছে আদালত।,বুধবার তাদের জয়পুরহাট থানায় সোপর্দ করা হয়; পরে আদালতের নির্দেশে বিকালে তাদের কারাগারে পাঠানো হয় বলে আদালত পুলিশের পরিদর্শক আব্দুল লতিফ খান জানান।,এর আগে মঙ্গলবার রাতে পৌর শহরের নতুনহাট থেকে তাদেরকে গ্রেপ্তার করে র‌্যাব।,আটকদের বয়স ১৪ থেকে ১৮ বছর বলে জানান জয়পুরহাট র‌্যাব ক্যাম্পের কোম্পানি অধিনায়ক মেজর মো. মোস্তফা জামান।,তিনি বলেন, গ্রেপ্তার ‘কিশোর গ্যাংয়ের’ সদস্যরা ছিনতাইসহ নানা অপরাধমুলক কর্মকাণ্ড করে আসছিল; তারা ‘কিশোর সন্ত্রাসী’ হিসেবে পরিচিত।,“গেল রাতে তারা জয়পুরহাট শহরের নতুনহাট এলাকায় এক পরিত্যক্ত দোকানের পেছনে সমবেত হয়ে গাঁজা ও ফেনসিডিল সেবন করে ছিনতাইয়ের প্রস্তুতি নিচ্ছিল। খবর পেয়ে র‌্যাব সেখানে অভিযান চালিয়ে তাদেরকে গ্রেপ্তার করে। এ সময় তাদের কাছ থেকে ধারালো টিপ-চাকু, ফেনসিডিলের বোতল, গাঁজার পুরিয়াসহ মাদক সেবন করার অন্যান্য সরঞ্জামাদি উদ্ধার করা হয়।”,বুধবার দুপুরে তাদের জয়পুরহাট হস্তান্তর করা হয় বলে জানান মেজর মোস্তফা।,Copyright © 2022, bdnews24",bn,2023-01-11 18:24:00+06:00
Bdnews24,"টিভি সূচি (বৃহস্পতিবার, ১২ জানুয়ারি ২০২৩)",sport,https://bangla.bdnews24.com/sport/xfbv1zwltj,"দ্বিতীয় ওয়ানডে, দুপুর ২টা,মেলবোর্ন স্টার্স-অ্যাডিলেইড স্ট্রাইকার্স, দুপুর ২:১৫,ফুলহ্যাম-চেলসি, রাত ২টা,Copyright © 2022, bdnews24",bn,2023-01-12 02:45:00+06:00
Bdnews24,স্প্যানিশ সুপার কাপ জিততে উন্মুখ বার্সেলোনা,sport,https://bangla.bdnews24.com/sport/o7jxkqvg3w,"প্রতিযোগিতাটির সেমি-ফাইনালে বৃহস্পতিবার রিয়াল বেতিসের মুখোমুখি হবে বার্সেলোনা। সৌদি আরবের রিয়াদে কিং ফাহাদ আন্তর্জাতিক স্টেডিয়ামে ম্যাচটি শুরু হবে বাংলাদেশ সময় রাত একটায়।,নতুন রূপে ২০১৯-২০ মৌসুম থেকে চার দল নিয়ে হচ্ছে স্প্যানিশ সুপার কাপ। আগের মৌসুমের লা লিগার শীর্ষ দুই দল ও কোপা দেল রের দুই ফাইনালিস্ট অংশ নেয় এই প্রতিযোগিতায়। সেমি-ফাইনালের পর হয় ফাইনাল।,সৌদি আরব ফুটবল ফেডারেশনের সঙ্গে চুক্তি অনুযায়ী, নতুন আঙ্গিকের এই টুর্নামেন্টের প্রথম তিন আসর হওয়ার কথা ছিল সৌদি আরবে। প্রথমবার সেখানে হলেও কোভিড-১৯ পরিস্থিতিতে পরের আসর হয় স্পেনে। গত মৌসুমে আবার ফেরে সৌদিতে। এবারও হচ্ছে এশিয়ার দেশটিতে।  ,আগের তিন আসরের মধ্যে দুটির শিরোপা জেতে রিয়াল মাদ্রিদ। মাঝে একবার আথলেতিক বিলবাও সেই স্বাদ পায় ফাইনালে বার্সেলোনাকে হারিয়ে।,গতবার রিয়ালের কাছে হেরে বার্সেলোনার পথচলা থেমেছিল সেমি-ফাইনালেই। বুধবার সংবাদ সম্মেলনে রবের্তো বলেন, এবার শুধু ফাইনালে খেলাই নয়, বার্সেলোনার কোচ হিসেবে শাভি এরনান্দেসের কোচিংয়ে প্রথম শিরোপা জিততে উন্মুখ তারা।,“স্প্যানিশ সুপার কাপ? আমরা এটি জিততে পারি, গুরুত্বপূর্ণ শিরোপা হবে এটি, বাকি মৌসুমে এটি দলকে বাড়তি অনুপ্রেরণা জোগাবে। যেহেতু এই ফরম্যাটে আমরা জিততে পারিনি। তাই এটি জিততে উন্মুখ আমরা।”,“আশা করি, বাজে ধারার অবসান ঘটবে এবং এই ফরম্যাটে আমরা প্রথম শিরোপা জিততে পারব। শাভির কোচিংয়ে প্রথম শিরোপা জিততে চাই আমরা।”,গত মৌসুমের কোপা দেল রে চ্যাম্পিয়ন বেতিস। তাদের বিপক্ষে ম্যাচটি যে সহজ হবে না, ভালো করেই জানা আছে রবের্তোর।,“বেতিসের বিপক্ষে ম্যাচ খুব কঠিন হবে। অনেক দিন ধরেই ওরা ভালো ফুটবল খেলছে। ওরা লা লিগার সেরা দলগুলির একটি। ভক্তদের জন্য ম্যাচটি দেখা দারুণ হবে। আশা করি, শেষ পর্যন্ত আমরা জিততে পারব।”,Copyright © 2022, bdnews24",bn,2023-01-12 03:00:00+06:00
Bdnews24,"ম্যাচ হেরে ম্যান সিটি কোচ বললেন, ‘জয় প্রাপ্য ছিল না’",sport,https://bangla.bdnews24.com/sport/coa9disx47,"লিগ কাপের কোয়ার্টার-ফাইনালে বুধবার সিটিকে ২-০ গোলে হারায় সাউথ্যাম্পটন।,২০১৪ সাল থেকে এই টুর্নামেন্ট ৬ বার জিতেছে সিটি। কিন্তু এই নিয়ে টানা দুই মৌসুমে তারা ছিটকে গেল সেমি-ফাইনালের আগে।,ম্যাচের ৭২ শতাংশ সময় বল ছিল সিটির ফুটবলারদের পায়ে। কিন্তু অবিশ্বাস্যভাবে, লক্ষ্যে একটি শটও নিতে পারেনি তারা। প্রথমার্ধে দুই গোল করা সাউথ্যাম্পটন পরে দারুণ রক্ষণে ব্যবধান ধরে রাখে স্রেফ ২৮ শতাংশ সময় বল পায়ে রেখেও।,গুয়ার্দিলা কোচ হয়ে আসার পর এই নিয়ে স্রেফ তৃতীয়বার ও ২০১৮ সালের পর প্রথমবার কোনো ম্যাচে লক্ষ্যে একটি শটও নিতে পারল না সিটি। ম্যাচ শেষে এই পরিসংখ্যান তুলে ধরতেই স্কাই স্পোর্টসে গুয়ার্দিওলা বললেন, “এজন্যই বলছি, আমরা মোটেও ভালো খেলিনি।”,পরে বিবিসি রেডিওর সঙ্গে আলাপচারিতায় নিজেদের ব্যর্থতা অকপটে মেনে নিলেন ম্যানচেস্টার সিটি কোচ।,“শ্রেয়তর দলই জিতেছে। আমরা ভালো খেলিনি। বিশেষ করে, শুরুর সময়টায় আমরা ভালো করিনি। অনেক ম্যাচেই শুরু ভালো না করলেও ঘুরে দাঁড়ানো যায়। কিন্তু আজকে আমরা তা পারিনি।”,“আজকে বাজে একটি রাত ছিল। প্রতিপক্ষ ছিল আমাদের চেয়ে ভালো, তাদেরকে অভিনন্দন জানাতেই হবে। ম্যাচ জিততে হলে তা আদায় করে নিতে হয়। আজকের ম্যাচে জয় আমাদের প্রাপ্য ছিল না।”,প্রিমিয়ার লিগের লড়াইয়ে শনিবার ম্যানচেস্টার ডার্বিতে ইউনাইটেডের মুখোমুখি হবে সিটি। গত অক্টোবরে সিটির কাছে ৬-৩ গোলে বিধ্বস্ত হওয়ার পর ঘুরে দাঁড়িয়েছে ইউনাইটেড। সব প্রতিযোগিতা মিলিয়ে সবশেষ ১৮ ম্যাচের ১৫টি জিতেছে তারা। সবশেষ টানা ৮ ম্যাচ জিতে তারা ছন্দে আছে দারুণভাবে।,গুয়ার্দিওলা বললেন, পারফরম্যান্সে উন্নতি না করতে পারলে ডার্বিতে নিজেদের কোনো সম্ভাবনাই তিনি দেখেন না।,“এটি যদিও ভিন্ন প্রতিযোগিতা। তবে এরকম যদি পারফর্ম করি, তাহলে আমাদের কোনো সুযোগ নেই। আমি জানি যে মোমেন্টাম ওদের সঙ্গী। এই অবস্থানে আসার জন্য অনেক বছর ধরে চেষ্টা করছে ওরা। ভালো খেলতে হলে কী করতে হবে, আমরা তা ভালোভাবেই জানি এবং করার চেষ্টা করব। আজকে আমরা সেটির ধারেকাছেও ছিলাম না।”,Copyright © 2022, bdnews24",bn,2023-01-12 04:14:00+06:00
Bdnews24,"প্রিন্স হ্যারির ‘গোস্ট রাইটার’, কে এই মোররিঙ্গার?",world,https://bangla.bdnews24.com/world/ac63fe0vfu,"সাংবাদিকতায় পেয়েছেন সবচেয়ে মর্যাদাপূর্ণ পুলিৎজার পুরস্কার; তার জীবনের গল্প থেকে হয়েছে সিনেমা, সেখানে অভিনয় করেছেন হলিউড তারকা বেন অ্যাফ্লেক।,পরিচালক জর্জ ক্লুনির সাথেও তার পরিচয় ছিল। বলা হয়, ক্লুনিই তাকে পরিচয় করিয়ে দিয়েছিলেন তার সর্বশেষ কাজের মূল চরিত্রের সঙ্গে।,তবে ব্রিটিশ প্রিন্স হ্যারির স্মৃতিকথা ‘স্পেয়ার’-এ ধনী, রাজপরিবারের সদস্য, আর বিখ্যাত যাদের নাম এসেছে, সেখানে মার্কিন ঔপন্যাসিক ও সাংবাদিক জেআর মোররিঙ্গারকে খুঁজে পাওয়া যাবে না।,মোররিঙ্গার আসলে হ্যারিকে ‘সাহায্য করেছেন’ বইটি লিখতে। আরও স্পষ্ট করে বললে, তিনিই ‘স্পেয়ার’ এর গোস্ট রাইটার।,কোথাও ছাপ না রেখে সেলিব্রেটিদের স্মৃতিকথায় আবির্ভূত হওয়ার ঘটনা মোহরিঙ্গারের জন্য এটাই প্রথম নয়। এর আগে বিশ্বের সাবেক এক নম্বর টেনিস তারকা আন্দ্রে আগাসির স্মৃতিকথা ‘ওপেন’ লিখে দিয়েছিলেন মোররিঙ্গার। বিশ্বখ্যাত কোম্পানি নাইকির সহ-প্রতিষ্ঠা ফিল নাইটের আত্মজীবনী ‘শু ডগ’ লিখতেও তিনি সাহায্য করেছিলেন।,২০২১ সালে পেইজ সিক্স এক প্রতিবেদনে জানিয়েছিল, প্রিন্স হ্যারির স্পেয়ারের খুঁটিনাটি লেখায় ‘সহযোগিতার’ জন্য মোররিঙ্গার পেয়েছেন ১০ লাখ ডলার।,‘ওপেন’ লেখার জন্য আগাসির সঙ্গে কাজ করার সময় মোররিঙ্গার লাস ভেগাসে উড়ে গিয়েছিলেন, এই তারকা ক্রীড়াবিদের সঙ্গে কাটিয়েছিলেন পুরো আড়াইশ ঘণ্টা সময়। তিনি আগাসির মনের ভেতরটা বুঝতে চেয়েছিলেন, সেজন্য সিগমুন্ড ফ্রয়েড আর কার্ল ইয়ুংয়ের লেখা বইগুলো তাকে পড়তে হয়েছে।,নিউ ইয়র্ক টাইমসকে দেওয়া এক সাক্ষাৎকারে মোররিঙ্গার বলেছিলেন, ফ্রয়েড পড়ে তার দারুণ উপকার হয়েছিল, বিশেষ করে ফ্রয়েডের ‘সিভিলাইজেশন অ্যান্ড ডিসকন্টেন্ট’ বইটি, আর তার ‘ডেথ ইন্সটিঙ্কট’ ধারণাটি।,মোররিঙ্গারের ভাষায়, “আগাসির ব্যক্তিত্বের একটি প্রধান বৈশিষ্ট্য হল তার ‘আত্মধ্বংসী’ মনোভাব। (ফ্রয়েড পড়ে) আমি বুঝতে পারি যে, এটা যে তার চরিত্রের একটি সহজাত অংশ হতে পারে, সেই ধারণাটিকেই আমি দূরে ঠেলে দিচ্ছিলাম।”,আগাসির মনস্তত্ত্ব বিশ্লেষণ করে যে পর্যবেক্ষণ মোররিঙ্গারের তুলে ধরেছেন, এখন প্রিন্স হ্যারির ক্ষেত্রেও তেন কিছু বিষয় সামনে আসছে। তারা দুজনই জটিল মনোগঠনের মানুষ, দুজনেরই বাবার সঙ্গে সম্পর্কের টানাপড়েনের ইতিহাস আছে।  ,বিবিসি লিখেছে, মোররিঙ্গারের এই দৃষ্টিভঙ্গি হয়ত তার নিজের বাবার সঙ্গে সম্পর্কের জটিলতা থেকেও উদ্ভূত হতে পারে।,মোররিঙ্গার ২০০৫ সালে প্রকাশিত তার নিজের আত্মজীবনী দ্য টেন্ডার বারে তার শৈশবের ঘটনাপ্রবাহের ওপর আলো ফেলেছেন। লং আইল্যান্ডে তিনি বড় হয়েছেন মায়ের কাছে, স্থানীয় একটি পাবের নিয়মিত মদখোরদের মধ্যে তিনি খুঁজে ফিরছিলেন ‘বাবার মত’ একজন আঙ্কল চার্লিকে।  ,তার নিজের বাবা ছিলেন আগের দিনের এফএম রেডিওর ‘রক অ্যান্ড রোল ডিজে’ । সংসার আর সন্তানকে ফেলে চলে গিয়েছিলেন তিনি।,এনপিআরের সাংবাদিক টেরি গ্রসকে এক সাক্ষাৎকারে মোররিঙ্গার বলেছিলেন, সে সময় রেডিওই ছিল তার বাবার কথা শোনার একমাত্র সুযোগ। সে কারণে তিনি সবসময় তার এফএম রেডিতে বাবার কণ্ঠ খোঁজার চেষ্টা করতেন।,“আমি তখন বুঝতাম না যে, প্রতিদিন তার কাজের একটি নির্দিষ্ট শিফট ছিল। প্রতিদিনই আমি বাড়ির বাইরে সিঁড়িতে বসে থাকতাম। তার কণ্ঠ শোনার জন্য ‍খুব ধীরে ধীরে রেডিওর নব ঘুরিয়ে যেতাম।”,২০২১ সালে মোররিঙ্গারের আত্মজীবনী দ্য টেন্ডার বার অবলম্বনে একই নামে একটি সিনেমা বানান জর্জ ক্লুনি। বেন অ্যাফ্লেক সেখানে অভিনয় করেন মোররিঙ্গারের ‘আঙ্কল চার্লির’ ভূমিকায়।,তরুণ মোররিঙ্গার ভর্তি হন ইয়েল বিশ্ববিদ্যালয়ে, পরে নিউ ইয়র্ক টাইমসে নিউজ অ্যাসিসটেন্ট হিসেবে কাজ শুরু করেন। এরপর কলোরাডোতে রকি মাউন্টেইন নিউজ এবং লস অ্যাঞ্জেলেস টাইমসে কাজ করেন ১৯৯৪ সালে। ২০০০ সালে অ্যালাবামার একটি বিচ্ছিন্ন এলাকার সঙ্গে ফেরি পারাপার শুরুর সময় টানাপড়েন নিয়ে ‘ক্রসিং ওভার’ শিরোনামে ফিচার লিখে তিনি পুলিৎজার পুরস্কার পান।,টেন্ডার বার এবং বিখ্যাত ব্যক্তিদের হয়ে স্মৃতিলেখা লিখে দেওয়া ছাড়াও আমেরিকার কুখ্যাত ব্যাংক ডাকাত উইলি সাটনকে নিয়ে উপন্যাস লিখেছেন মোররিঙ্গার, সেই বইয়ের নাম দিয়েছেন ‘সাটন’।,ভালো স্মৃতিকথা লেখকরা কেবল ভালোই লেখেন না, যার স্মৃতিকথা তারা লেখেন, তাদের ভেতরেই যেন তারা মিশে যান, কোনো রকম জানান না দিয়ে।,মোররিঙ্গারের বইয়ের এজেন্ট ম্যাডেলিন মোরেল তার সম্পর্কে অবজারভারকে বলেন, “তিনি এমনই একজন প্রতিভাবান লেখক… আমি নিশ্চিত, সবাই তার মত হতে চাইবে। অন্যের হয়ে বই লেখা খুবই কঠিন, সেটা এমনভাবে লিখতে হয় যেন অন্য কেউ লিখে দিচ্ছে সেটা কোনোভাবে মনে না হয়।”,গোস্ট রাইটারদের মধ্যে ‘সেরা একজন’ বিবেচিত হলেও তাদের থাকতে হয় পাদপ্রদীপের বাইরে। ২০০৯ সালে আগাসির ওপেন প্রকাশিত হওয়ার সময় মোররিঙ্গার নিউ ইয়র্ক টাইমসকে বলেছিলেন, “ধাত্রী তো আর বাচ্চার সাথে হাসপাতাল থেকে বাসায় যায় না।”,Copyright © 2022, bdnews24",bn,2023-01-12 03:53:00+06:00
Bdnews24,নতুন ওয়েব সিরিজে আসছেন অপূর্ব,glitz,https://bangla.bdnews24.com/glitz/fierygrvr1,"ছোট পর্দার জনপ্রিয় অভিনেতা জিয়াউল ফারুক অপূর্ব নতুন একটি ওয়েব সিরিজে অভিনয় করেছেন; ন’ডরাইখ্যাত নির্মাতা তানিম রহমান অংশু পরিচালিত ওয়েব সিরিজটি প্রযোজনা করছে ওটিটি প্ল্যালটর্ম হইচই। ,চলতি মাসে হইচই বাংলাদেশের পক্ষ থেকে বিস্তারিত জানানো হবে বলে জানিয়েছেন জনসংযোগ ও বিপণন কর্মকর্তা ফয়সাল মাহবুব।,বৃহস্পতিবার বিডিনিউজ টোয়েন্টিফোরকে তিনি বলেন, “অপূর্ব দেশে এবং দেশের বাইরেও বিগ স্টার। তার অভিনয় ও জনপ্রিয়তা নিয়ে নতুন করে বলার কিছু নেই। নিত্য নতুন চরিত্রের সঙ্গে তিনি পুরোপুরি মিশে যান।”,“অবশেষে অপূর্বকে উপস্থাপন করার মত একটা গল্প আমরা পেয়েছি। সেখানে অপূর্বকে আরও নতুনভাবে দেখা যাবে। এই চরিত্রের জন্য নিজেকে ভেঙেছেন এ অভিনেতা।”,তিনি বলেন, “এখনও নাম নির্ধারণ হয়নি, তবে এই ওয়েব সিরিজটি দুর্দান্ত থ্রিলার আবহে তৈরি। শিগগিরই আমরা বিস্তারিত জানাব।”,সিরিজের বিষয়ে বিস্তারিত জানাতে আগামী সপ্তাহে ‘হইচই মিট’ নামে একটি ইভেন্টের আয়োজন করা হবে। সেখনে বার্ষিক পরিকল্পনাও ঘোষণা করা হবে বলে জানান ফয়সাল মাহবুব।,অপূর্ব বিডিনিউজ টোয়েন্টিফোর ডটকমকে বলেন, “সবসময়ই ওটিটির প্রতি আমার আলাদা ভালোলাগা আছে। এখানে নিজেকে প্রমাণের পর্যাপ্ত সুযোগ ও স্বাধীনতা পাওয়া যায়। ওটিটির কোনো ভৌগোলিক সীমারেখা নেই। ভালো কনটেন্ট সারা বিশ্বেই ছড়িয়ে পড়ে।,“হইচই বাংলাদেশের মুক্তিপ্রতীক্ষিত এই সিরিজটা নিয়ে আমি খুবই আনন্দিত। হইচই একটি অনুষ্ঠান আয়োজন করে বিস্তারিত বলবে, এখন কিছুই বলতে পারছি না।”,এ ওয়েব সিরিজ নিয়ে নির্মাতা তানিম রহমান অংশু বলেন, “খুব ভালো একটা গল্প নিয়ে আসছি দর্শকদের জন্য। ঢাকার সদর ঘাট, এফডিসিসহ বেশ কিছু জায়গায় শুটিং হয়েছে। গল্পের প্রয়োজনে অপূর্বকে নতুন লুকে হাজির করেছি, যা অপূর্ব ভক্তরা আগে দেখেনি।”, এ ওয়েব সিরিজে জিয়াউল রোশান, তৌকির আহমেদসহ এক ঝাঁক শিল্পীকে দেখা যাবে। ,Copyright © 2022, bdnews24",bn,2023-01-12 05:34:00+06:00
Bdnews24,তালেবান-শাসিত আফগানিস্তানে নারী ক্রিকেট থমকে যাওয়ায় আইসিসির উদ্বেগ,cricket,https://bangla.bdnews24.com/cricket/8wm0ywaiz0,"আগামী মার্চে পরবর্তী বোর্ড সভায় আফগান ক্রিকেটে নিয়ে আলোচনা হবে বলে জানিয়েছেন আইসিসির প্রধান নির্বাহী জেফ অ্যালারডাইস।,পূর্ণ সদস্য হিসেবে আইসিসির তহবিল ও অন্যান্য সুযোগ-সুবিধা প্রাপ্তির যেসব শর্ত আছে, এর মধ্যে একটি হলো মেয়েদের ক্রিকেট পুরোপুরি সক্রিয় রাখা। বর্তমানে আফগানিস্তানই একমাত্র পূর্ণ সদস্য দেশ, যারা মেয়েদের ক্রিকেটের এই শর্ত মানছে না।,আফগানিস্তানে নারী জাতীয় দল কখনোই সেভাবে প্রতিষ্ঠিত হয়নি। তবে আইসিসির শর্ত মেনে টুকটাক তা শুরু হয়েছিল। বছর দেড়েক আগে তালেবান আবার আফগানিস্তানের ক্ষমতায় ফেরার পর থেকেই তা পুরোপুরি বন্ধ হয়ে গেছে।,তালেবানদের শাসনে আফগান ক্রিকেটের নানা বাস্তবতা পর্যালোচনার জন্য ২০২১ সালের নভেম্বরে একটি ওয়ার্কিং কমিটি গঠন করে আইসিসি। সংস্থার ডেপুটি চেয়ার‌ম্যান ইমরান খাওয়াজার নেতৃত্বে এই কমিটি তালেবান সরকার ও আফগান বোর্ডের কর্তাদের সঙ্গে আলোচনায়ও বসে। মেয়েদের ক্রিকেটে সমর্থন দেওয়াসহ আইসিসির গঠনতন্ত্র অনুযায়ী সবকিছুই করা হবে তালেবান সরকারের পক্ষ থেকে বারবার আশ্বাস দেওয়া হলেও বাস্তবে কিছুই করা হয়নি।,তালেবান-শাসিত আফগানিস্তানে ছেলেদের ক্রিকেটের বিস্তারে নানা পদক্ষেপ নেওয়া হলেও মেয়েদের ক্রিকেটে কোনো বিনিয়োগ বা কোনো ধরনের পদক্ষেপ নেওয়া হয়নি। কাবুলে আফগান বোর্ডের সদর দপ্তরে যে মেয়েরা কাজ করতেন, তারাও আর কাজ করছেন না। কয়েকজন দেশের বাইরে চলে গেছেন বলেও খবর প্রকাশিত হয়েছে।,সম্প্রতি তালেবান সরকার আফগানিস্তানে মেয়েদের উচ্চশিক্ষা বন্ধ করে দেওয়ার পর আইসিসি আবার নড়েচড়ে বসেছে। নারী অনূর্ধ্ব-১৯ বিশ্বকাপের আগে ভার্চুয়াল সংবাদ সম্মেলনে আইসিসি প্রধান নির্বাহী অ্যালারডাইস বলছেন, তারা গুরুত্ব দিয়েই ব্যাপারটি দেখবেন।,“আফগানিস্তানে সাম্প্রতিক সময়ে যা হচ্ছে, তা অবশ্যই উদ্বেগজনক। সেখানে ক্ষমতার পালাবদলের পর থেকেই আমাদের বোর্ড পরিস্থিতি পর্যবেক্ষণ করছে। আফগানিস্তানে কিছুই এগোচ্ছে না (মেয়েদের ক্রিকেটে), যা অবশ্যই আমাদের জন্য উদ্বেগের এবং আগামী মার্চে পরের সভায় আমরা এটা নিয়ে কথা বলব। আমরা যতদূর জানি, এ মূহূর্তে সেখানে কোনো কার্যক্রমই নেই (মেয়েদের ক্রিকেটের)।”,Copyright © 2022, bdnews24",bn,2023-01-12 05:06:00+06:00
Bdnews24,ইজতেমা শুরুর আগেই মুখরিত তুরাগ তীর,samagrabangladesh,https://bangla.bdnews24.com/samagrabangladesh/m23qmegs9s,"বিশ্ব ইজতেমার আনুষ্ঠানিকতা শুরুর আগের দিনেই মুখরিত হয়ে উঠেছে টঙ্গীর তুরাগ তীর।,শীত উপক্ষো করে দেশের বিভিন্ন এলাকা থেকে আসা মুসলমানরা ইজতেমা মাঠে বানানো খিত্তায়-খিত্তায় জড়ো হচ্ছেন; এসেছেন বিদেশিরাও।,বৃহস্পতিবার ভোরে ফজরের পর তাদের জন্য হয়েছে প্রাথমিক আম বয়ান। শুক্রবার ফজরের নামাজের পর বয়ানের মধ্য দিয়ে মুসলমানদের দ্বিতীয় বৃহত্তম এই বিশ্ব সম্মিলনের কার্যক্রম শুরু হবে। ,ইজতেমার আয়োজক কমিটির সদস্য প্রকৌশলী আব্দুন নূর জানান, বৃহস্পতিবার ভোরে প্রাথমিক আম বয়ান করেছেন ভারত থেকে আসা মাওলানা আবদুর রহমান, বয়ানের বাংলা তরজমা করেছেন মাওলানা আব্দুল মতিন।,রোববার আখেরি মোনাজাতের আগ পর্যন্ত চলবে তাবলীগের ছয় উসুলের এ বয়ান। বাংলাদেশ, ভারত ও পাকিস্তানের আলেমরা মূল বয়ান করবেন। মূল বয়ান বাংলাসহ বিভিন্ন ভাষাভাষীদের জন্য তাৎক্ষণিক তরজমা করে শোনানো হবে।,আখেরি মোনাজাতের মধ্য দিয়ে রোববার ইজতেমার প্রথম পর্ব শেষে ২০ থেকে ২২ জানুয়ারি হবে দ্বিতীয় পর্ব।,প্রায় এক বর্গকিলোমিটার এলাকাজুড়ে বিশাল মাঠকে বাঁশের খুঁটির উপর চটের ছাউনি দিয়ে ইজতেমার জন্য প্রস্তুত করা হয়েছে। বয়ান মঞ্চ করা হয়েছে ইজতেমা মাঠের পশ্চিম-উত্তরের মাঝ বরাবর। ,বয়ান শোনার জন্য লাগানো হয়েছে বিশেষ ছাতা মাইক। বয়ান ও দোয়া মঞ্চ ছাড়া নামাজের মিম্বরও তৈরি করা হয়েছে আলাদাভাবে।,আয়োজক কমিটির সদস্য প্রকৌশলী মো. মাহফুজ জানান, মহামারীর কারণে গত দুবছর বিশ্ব ইজতেমা না হওয়ায় এবার আগেভাগেই মানুষ আসছে। শুক্রবার মূল পর্ব শুরুর কথা থাকলেও তাবলীগ জামাতের অনুসারী এবং ধর্মপ্রাণ মুসলমানরা বুধবার থেকেই দলে দলে ইজতেমা ময়দানে এসে অবস্থান নিচ্ছেন। লাখো মানুষের উপস্থিতিতে ইজতেমা ময়দান প্রায় পূর্ণ হয়ে গেছে।,বাস, ট্রাক, ট্রেনের চড়ে, অনেকে পায়ে হেঁটে গাজীপুরের টঙ্গীতে আসছেন ইজতেমায় যোগ দিতে। রোববার আখেরি মোনাজাতের আগ পর্যন্ত এ আগমন ধারা অব্যাহত থাকবে।,শুক্রবার দুপুরে এই ইজতেমা মাঠেই হবে জুমার নামাজে দেশের সর্ববৃহৎ জামাত। কাকরাইল মসজিদের মাওলানা জোবায়ের ইমামতিতে কয়েক লাখ মানুষ এই জামাতে নামাজ পড়বেন বলে ধারণা দেন মাহফুজ।,রাজধানী ঢাকা ও গাজীপুরের বিভিন্ন উপজেলা এবং আশপাশের জেলা থেকে বিপুল সংখ্যক মানুষ সেই জামাতে যোগ দিতে আসবেন। ইজতেমা ময়দান ছাপিয়ে কামারপাড়া, ঢাকা-ময়মনসিংহ মহাসড়কসহ আশেপাশের অলি-গলিতেও কাতারবদ্ধ হয় জুমার নামাজে অংশ নিতে দেখা যাবে অনেককে।,ইজতেমার আয়োজক কমিটির সদস্য প্রকৌশলী আব্দুন নূর জানান, পুরো মাঠকে জেলাওয়ারী আলাদা ৯১ ভাগে (খিত্তায়) ভাগ করা হয়েছে। বিভিন্ন জেলা থেকে আসা মানুষ থাকবেন সেসব খিত্তায়।,বিদেশি মেহমান যারা আসছেন, তাদের বিমানবন্দরে স্বাগত জানাচ্ছেন আয়োজকরা। তাদের সুবিধার জন্য ইমিগ্রেশন থেকে বিশেষ ব্যবস্থা নেওয়া হয়েছে। বিদেশি মেহমানদের জন্য ইজতেমা মাঠের উত্তর-পশ্চিম কোণে আধুনিক সুবিধা সম্বলিত আলাদা থাকা-খাওয়ার ব্যবস্থা হয়েছে।,নিরাপত্তা বাহিনীর সদস্যরাও ময়দানের বিভিন্ন স্থানে অবস্থান নিয়ে দায়িত্ব পালনে ব্যস্ত সময় পার করছেন। আইনশৃঙ্খলা বাহিনীর প্রায় ১০ হাজার সদস্য ইজতেমা ময়দান ছাড়াও আশপাশের এলাকার নিরাপত্তা বিধান করবেন। অন্যান্য বিষয়ের সঙ্গে এবার সাইবার নিরাপত্তার বিষয়টিও আইনশৃঙ্খলা বাহিনী যুক্ত করেছে।,আগে এক মঞ্চ থেকে একবারই বিশ্ব ইজতেমার আয়োজন হত। কিন্তু মাওলানা জোবায়ের এবং মাওলানা সা’দ পক্ষের অনুসারীরা এ নিয়ে নিজেদের মধ্যে বিভেদে জড়িয়ে পড়েন। একপর্যায়ে দুই পক্ষ বিশ্ব ইজতেমা দুইবারে করার সিদ্ধান্ত নেয়।,করোনাভাইরাসের প্রকোপের আগে দুই বছর দুই ভাগে বিশ্ব ইজতেমা করেছে দুই পক্ষ। মাঝখানে মহামারীর কারণে দুই বছর ইজতেমার কার্যক্রম বন্ধ ছিল। এবার থেকে এই সম্মিলন আবার শুরু হচ্ছে।,এবার মাওলানা জোবায়েরের অনুসারীরা প্রথম পর্বে ১৩-১৫ জানুয়ারি এবং মাওলানা সা’দ পক্ষের অনুসারীরা ২০-২২ জানুয়ারি ইজতেমা পরিচালনা করবেন। প্রতি পর্বেই শেষ দিনে আখেরি মোনাজাত হবে।,স্বরাষ্ট্রমন্ত্রী আসাদুজ্জামান খান কামাল এবং পুলিশের মহাপরিদর্শক (আইজিপি) চৌধুরী আব্দুল্লাহ আল মামুন আশা প্রকাশ করেছেন, দুই পক্ষই একে অপরকে সহযোগিতার মধ্য দিয়ে এই ধর্মীয় সম্মিলনের কাজ সুষ্ঠু ও সুন্দরভাবে শেষ করবেন।,বিদেশ থেকে আসা অতিথিরা প্রথম পর্ব শেষে ইজতেমাস্থল ত্যাগ করে হাজী ক্যাম্পে অবস্থান করবেন। সেখান থেকে তারা নিজ নিজ গন্তব্যে যাবেন। আর দ্বিতীয় পর্বের বিদেশি মেহমান যারা আসবেন তারা ইজতেমা মাঠেই অবস্থান করবেন এবং ইজতেমা শেষে তারা যার যার গন্তব্যে চলে যাবেন।,পুরো ময়দান এলাকায় থাকছে গাজীপুর জেলা প্রশাসন, গাজীপুর সিটি করপোরেশন, পুলিশ ও র‌্যাবের নিয়ন্ত্রণ কক্ষ। বুধবার সকালে ইজতেমা ময়দানে দুটি গভীর নলকূপের উদ্বোধন করেন যুব ও ক্রীড়া প্রতিমন্ত্রী জাহিদ আহসান রাসেল।,গাজীপুরের জেলা প্রশাসক আনিসুর রহমান বলেন, জেলা প্রশাসনের নির্বাহী ম্যাজিস্ট্রেটের দল অনিয়মের বিচারে থাকবে টঙ্গীজুড়ে।,জনস্বাস্থ্য প্রকৌশল অধিদপ্তরের নির্বাহী প্রকৌশলী আলমগীর মিয়া জানান, এখানে ৩১টি টয়লেট বিল্ডিং করা হয়েছে। এক সঙ্গে নয় হাজার মানুষ তা ব্যবহার করতে পারবেন।,বিআরটিসি ও রেলওয়ে ইজতেমায় আসা-যাওয়ার জন্য বিশেষ সার্ভিসের পদক্ষেপ নিয়েছে। ময়দানের পশ্চিম পাশে তুরাগ নদীর উপর সেনাবাহিনী পাঁচটি ভাসমান সেতু নির্মাণ করেছে।,গাজীপুর মহানগর পুলিশের কমিশনার মোল্যা নজরুল ইসলাম জানান, ময়দান ও আশপাশে ১৪টি নিয়ন্ত্রণকক্ষ রয়েছে পুলিশের। র‌্যাবের হেলিকপ্টারে টহল থাকবে। এ ছাড়া ডগ স্কোয়াড টিম, মোবাইল পেট্রোল টিম, বোম ডিসপোজল টিম থাকবে।,শহীদ আহসান উল্লাহ মাস্টার জেনারেল হাসপাতালের তত্ত্বাবধায়ক মো. জাহাঙ্গীর আলম বলেন, ইজতেমায় আসা মানুষকে বিনামূল্যে স্বাস্থ্যসেবা দিতে পাঁচটি ক্যাম্প স্থাপনের কাজ চলছে। এখান থেকে ২৪ ঘণ্টাই ওষুধ ও সেবা পাওয়া যাবে। হাসপাতালের সাতটি বিশেষজ্ঞ চিকিৎসক দল এখানে মোতায়েন থাকবে।,Copyright © 2022, bdnews24",bn,2023-01-12 04:45:00+06:00
Bdnews24,ইউক্রেইনে অভিযান সামলাতে শীর্ষ জেনারেলকে দায়িত্ব দিল রাশিয়া,world,https://bangla.bdnews24.com/world/mt3kdbppci,"ইউক্রেইনে যুদ্ধক্ষেত্রে কয়েক মাসের বিপর্যয়ের পর শীর্ষ জেনারেলকে অভিযানের দায়িত্ব নেওয়ার নির্দেশ দিয়েছে রাশিয়া।  ,বুধবার রাশিয়ার প্রতিরক্ষা মন্ত্রণালয় বলেছে, প্রতিরক্ষামন্ত্রী সের্জেই শোইগু চিফ অফ দ্য জেনারেল স্টাফ ভ্যালেরি গেরাসিমভকে ইউক্রেইনে চলমান ‘বিশেষ সামরিক অভিযানে’ নিয়োজিত বাহিনীর সার্বিক কমান্ডার হিসেবে নিয়োগ দিয়েছেন।   ,এই নিয়োগের মাধ্যমে ইউক্রেইন অভিযানের সব দায়দায়িত্ব এখন থেকে জেনারেল গেরাসিমভের ওপর বর্তাল। আর এর মাধ্যমে এতদিন ইউক্রেইন অভিযানের দায়িত্বে থাকা জেনারেল সের্জেই সুরোভিকিনের অবনমন ঘটল; যাকে তার নির্মমতার জন্য রুশ গণমাধ্যম ‘জেনারেল আর্মাগেডন’ নাম দিয়েছে। ,এক বিবৃতিতে রাশিয়ার প্রতিরক্ষা মন্ত্রণালয় বলেছে, সামরিক বাহিনীর কমান্ড কাঠামোর ‘মান ও কার্যকারিতা’ এবং বিভিন্ন শাখার মধ্যে যোগাযোগের উন্নতি ঘটাতে দায়িত্বের এই রদবদল করা হয়েছে।  ,বার্তা সংস্থা রয়টার্স বলছে, রাশিয়ার বেসরকারি সামরিক প্রতিষ্ঠান ওয়াগনার গ্রুপের প্রধান ইয়েভগেনি প্রিগোজিন পূর্ব ইউক্রেইনের খনি শহর সোলেদারে পুরোটা তার বাহিনী দখল করে নিয়েছে এবং তীব্র লড়াইয়ে প্রায় ৫০০ ইউক্রেইনীয় সেনা হত্যা করেছে এমন দাবি করার মধ্যেই রাশিয়া ওই নির্দেশ দেয়।,এই লবন খনির শহরটির ওপর নিয়ন্ত্রণ প্রতিষ্ঠা করতে রাশিয়া কাঠখড় পোড়াচ্ছে। এই শহরটির ওপর নিয়ন্ত্রণ প্রতিষ্ঠা করতে পারলে তা অগাস্টের পর রাশিয়ার সবচেয়ে উল্লেখযোগ্য অগ্রগতি হবে। কারণ ওই সময়ের পর থেকে পূর্বে ও দক্ষিণে ইউক্রেইনের পাল্টা আক্রমণে ধারাবাহিকভাবে পিছু হটতে বাধ্য হয়েছিল রুশ বাহিনীগুলো।,১০ মাসেরও বেশি সময় ধরে চলা যুদ্ধে ওয়াগনার গ্রুপসহ রাশিয়ার আধা-স্বায়ত্তশাসিত বেশ কয়েকটি বাহিনী যুদ্ধক্ষেত্রে উচ্চ পারদর্শিতা দেখিয়েছে। এতে ইউক্রেইনের অভিযানে রাশিয়ার মূল সামরিক বাহিনীর অদক্ষতা দৃশ্যমান হয়েছে; যে অভিযান কয়েকদিনের মধ্যেই শেষ করার প্রত্যাশা ছিল মস্কোর।,মঙ্গলবার রাতে রাশিয়ার প্রেসিডেন্ট ভ্লাদিমির পুতিনের ঘনিষ্ঠ মিত্র ওয়াগনার গ্রুপের প্রধান প্রিগোজিন দাবি করেছিলেন, ওয়াগনার গ্রুপের যোদ্ধারা সোলেদারের কিছু অংশের নিয়ন্ত্রণ নিয়েছে তবে যুদ্ধ চলছে।,বুধবার তাদের এ দাবি নিয়ে উপহাস করেছিলেন ইউক্রেইনের প্রেসিডেন্ট ভলোদিমির জেলেনস্কি।,কিন্তু তার কয়েক মিনিট পরই এক বিবৃতিতে প্রিগোজিন বলেন, “ইউক্রেইনীয় সেনাবাহিনীর ইউনিটগুলো থেকে সোলেদারের সব অঞ্চল পুরোপুরি মুক্ত ও পরিষ্কার করা হয়েছে বলে নিশ্চিত করতে চাই আমি। যে ইউক্রেইনীয় ইউনিটগুলো আত্মসমর্পণ করতে চায়নি তাদের ধ্বংস করা হয়েছে। পুরো শহরজুড়ে ইউক্রেইনীয় সেনাদের মৃতদেহ ছড়িয়ে আছে।”,ওয়াগনার গ্রুপের সর্বশেষ এ দাবির বিষয়ে তাৎক্ষণিকভাবে ইউক্রেইন কোনো মন্তব্য করেনি।,Copyright © 2022, bdnews24",bn,2023-01-12 04:55:00+06:00
Bdnews24,‘প্রেমের বিরোধে’ পিরোজপুরে দুই ছাত্রলীগ কর্মীকে হাতুড়িপেটা,samagrabangladesh,https://bangla.bdnews24.com/samagrabangladesh/zamh9803ug,"‘প্রেম’ সংক্রান্ত বিরোধের জেরে পিরোজপুর জেলা ছাত্রলীগের দুই কর্মীকে হাতুড়িপেটা করার অভিযোগ উঠেছে সভাপতির এক অনুসারীর বিরুদ্ধে।,পিরোজপুর সদর থানার ওসি মো. মাসুদুজ্জামান জানান, বুধবার রাতে পিরোজপুর শহরের বলেশ্বর ব্রিজের কাছে হামলার ওই ঘটনা ঘটে।,পরে ছাত্রলীগ সভাপতি অনিরুজ্জামান অনিকসহ চারজনের বিরুদ্ধে থানায় অভিযোগ করেন আহত ছাত্রলীগ কর্মী অনিক শেখের ভাই এলিন শেখ।,অনিক শেখ (২৩) পিরোজপুর সদর উপজেলার আলামকাঠী গ্রামের এনায়েত শেখের ছেলে; আহত অন্যজন একই গ্রামের অসীম মজুমদারের ছেলে অয়ন মজুমদার (২৩)। তিনি অনিকের বন্ধু এবং ছাত্রলীগের কর্মী। ।,পিরোজপুর জেলা হাসপাতালে চিকিৎসাধীন অনিক শেখ বলেন সভাপতি অনিরুজ্জামান রাতে তাকে ফোন করে বলেশ্বর ব্রিজের কাছে ডেকে নিয়ে যান, সেসময় তার সঙ্গে অয়নও ছিলেন।,“আমরা কথা বলে ফেরার সময় সভাপতির অনুসারী নীরব হাতুড়ি দিয়ে এলোপাতাড়ি পেটাতে শুরু করে। ওই সময় অয়ন আমাকে বাঁচানোর চেষ্টা করলে তাকেও পিটিয়ে আহত করে।“,অনিক শেখের দাবি, ‘প্রেম সংক্রান্ত এক ঘটনার জেরে’ তাদের ওপর এ হামলা চালানো হয়েছে।,ওই ঘটনায় সম্পৃক্ততা অস্বীকার করে অনিরুজ্জামান বলেন, ‘প্রেম সংক্রান্ত বিষয় নিয়ে’ তাদের ঘেরের সামনে অনিক শেখ ও নীরবের মধ্যে ‘মারামারি’ হয়। পরে তিনিই অনিককে হাসপাতালে পাঠানোর ব্যবস্থা করেন।,এ বিষয়ে নীরবের বক্তব্য জানতে যোগাযোগের চেষ্টা করেও তাকে পাওয়া যায়নি।,পিরোজপুর জেলা হাসপাতালের চিকিৎসক ডা. আরিফ হাসান জানান, মাথায় ও পায়ে আঘাত নিয়ে অনিক নামের এক যুবককে রাতে হাসপাতালে আনা হয়। তাকে ভর্তি রেখে চিকিৎসা দেওয়া হয়েছে।,পিরোজপুর সদর থানার ওসি বলেন, “হাসপাতালে পুলিশ পাঠানো হয়। আমরা লিখিত অভিযোগ পেয়েছি, আইনগত ব্যবস্থা নেওয়া হচ্ছে।”,Copyright © 2022, bdnews24",bn,2023-01-12 05:58:00+06:00
Bdnews24,টেকনাফে ২০ সোনার বারসহ চোরাকারবারি আটক,samagrabangladesh,https://bangla.bdnews24.com/samagrabangladesh/53vfa0z9ca,"কক্সবাজারের টেকনাফে আড়াই কোটি টাকার ২০টি সোনার বারসহ এক চোরাকারবারিকে আটক করার কথা জানিয়েছে বিজিবি।,টেকনাফ ২ বিজিবি পরিচালক লেফটেন্যান্ট কর্নেল শেখ খালিদ মোহাম্মদ ইফতেখার জানান, বুধবার রাত ৮টার দিকে উপজেলার শাহ পরীর দ্বীপের কাছে নাফ নদীর পাড়ে কেওড়া বাগানে অভিযান চালিয়ে ওই সোনা উদ্ধার করা হয়।,আটক মো. ইয়াছ নূর (২২) শাহপরীর দ্বীপ উত্তর পাড়ার জাকারিয়া ছেলে। তার কাছে উদ্ধার করা সোনার বারগুলোর দাম আনুমানিক ২ কোটি ৫৮ লাখ ৩৯ হাজার ৬০০ টাকা বলে জানান বিজিবি কর্মকর্তা ইফতেখার। এছাড়া নূরের কাছ থেকে পাঁচ কেজি কারেন্ট জালও জব্দ করা হয়।,লেফটেন্যান্ট কর্নেল ইফতেখার বলেন, “গোপন সংবাদের ভিত্তিতে জানতে পারি মিয়ানমার থেকে সোনার একটি বড় চালান বাংলাদেশে পাচার হবে। অভিযানের সময় দেখতে পাই এক ব্যক্তি হাতে মাছ ধরার জাল নিয়ে কেওড়া বাগানের ভিতর দিয়ে পায়ে হেঁটে বেড়ীবাঁধের দিকে আসছে। এরপর তার শরীরে তল্লাশি চালিয়ে ২০টি স্বর্ণের বার ও ৫ কেজি কারেন্ট জালসহ তাকে আটক করা হয়।“,এ ঘটনায় অজ্ঞাতপরিচয় আরও দুই জনকে আসামি করে মামলা হয়েছে বলে জানান বিজিবির এই কর্মকর্তা।,Copyright © 2022, bdnews24",bn,2023-01-12 06:08:00+06:00
Bdnews24,কাবুলে পররাষ্ট্র মন্ত্রণালয়ের সামনে আত্মঘাতী বিস্ফোরণে নিহত ৫,world,https://bangla.bdnews24.com/world/k2913yux7w,"আফগানিস্তানের পররাষ্ট্র মন্ত্রণালয়ের সামনে আত্মঘাতী বোমা হামলায় অন্তত পাঁচ জন নিহত হয়েছেন বলে জানিয়েছে পুলিশ।,ঘটনাস্থলের নিকটবর্তী একটি হাসপাতাল বলেছে, বুধবারের এই বিস্ফোরণে ৪০ জনেরও বেশি আহত হয়েছেন। ,কাবুল পুলিশের মুখপাত্র খালিদ জাদরান জানিয়েছেন, কর্মকর্তারা নিহতের সংখ্যা পাঁচ বলে নিশ্চিত করেছেন।,তালেবান শাসিত আফগানিস্তানের তথ্য মন্ত্রণালয়ের এক কর্মকর্তা উস্তাদ ফারীদুন বলেছেন, হামলায় ২০ জন নিহত হয়েছেন। হামলাকারী পররাষ্ট্র মন্ত্রণালয়ে প্রবেশের পরিকল্পনা করেছিল কিন্তু ব্যর্থ হয়েছে বলে দাবি করেছেন তিনি।,যুদ্ধে আহতদের চিকিৎসার জন্য এক ইতালিয় এনজিওর প্রতিষ্ঠিত অস্ত্রোপচার কেন্দ্র ইমার্জেন্সি হাসপাতাল জানিয়েছে, বিস্ফোরণের পর ৪০ জনেরও বেশি আহতকে ভর্তি করেছেন তারা।,বার্তা সংস্থা রয়টার্স জানিয়েছে, জাতিসংঘ এবং পাকিস্তান ও যুক্তরাজ্যসহ বেশ কয়েকটি দেশ এ হামলার নিন্দা করেছে।,আফগানিস্তানের সরকারি কর্মকর্তারা নিশ্চিত করেছেন বলে রয়টার্সের দাবি করা বিস্ফোরণস্থলের একটি ছবিতে অন্তত নয়জনকে মৃত অথবা আহত অবস্থায় পররাষ্ট্র মন্ত্রণালয়ের বাইরে পড়ে থাকতে দেখা গেছে।,কাবুলের স্থানীয় সময় বিকাল প্রায় ৪টার দিকে বিস্ফোরণটি ঘটে, জানিয়েছেন জাদরান।,ইসলামিক স্টেট (আইএস) হামলার দায় স্বীকার করেছে বলে জঙ্গি গোষ্ঠীটির বার্তা সংস্থা আমাক তাদের এক টেলিগ্রাম চ্যানেলে জানিয়েছে।,দিনের ব্যস্ত সময়ে কাবুলের অত্যন্ত সুরক্ষিত একটি এলাকায় বিস্ফোরণটি ঘটে। ওই এলাকায় অনেকগুলো চেকপয়েন্ট আছে। এখানকার একটি রাস্তায় দেশটির বেশ কয়েকটি মন্ত্রণালয়ের দপ্তর। এই এলাকায় চীন ও তুরস্কসহ বেশ কয়েকটি দেশের দূতাবাস আছে।,তালেবান পরিচালিত আফগান প্রশাসন আইএস জঙ্গিদের বিদ্রোহ মোকাবেলা করছে। বিদ্রোহীরা বিদেশিদের লক্ষ্যস্থল করছে। তারা রাশিয়া ও পাকিস্তানের দূতাবাসের পাশাপাশি চীনা ব্যবসায়ীদের ব্যবহার করা একটি হোটেলে হামলা চালিয়েছে।,২০২১ সালের অগাস্টের মাঝামাঝি খুব দ্রুতগতিতে ও সহজে তালেবান আফগানিস্তানের নিয়ন্ত্রণ গ্রহণ করে বিশ্বকে অবাক করে দেয়। কিন্তু তারপর থেকে এ পর্যন্ত কোনো দেশই আনুষ্ঠানিকভাবে কাবুলের তালেবান প্রশাসনকে স্বীকৃতি দেয়নি।,Copyright © 2022, bdnews24",bn,2023-01-12 06:24:00+06:00
Bdnews24,ব্রাসিলিয়ার দাঙ্গা তদন্তে ‘একসঙ্গে কাজ করতে চাইছেন’ ব্রাজিল-যুক্তরাষ্ট্রের আইনপ্রণেতারা,world,https://bangla.bdnews24.com/world/xknnzuf1uq,"ব্রাজিলের রাজধানী ব্রাসিলিয়ায় কয়েকদিন আগের দাঙ্গার তদন্ত করতে চাওয়া সাংসদদের সহযোগিতায় তাদের সঙ্গে যুক্তরাষ্ট্রের ক্যাপিটল ভবনে দুই বছর আগের তাণ্ডবের তদন্ত করা মার্কিন আইনপ্রণেতাদের সহযোগীরা প্রাথমিক কথাবার্তা শুরু করেছেন।,বিষয়টি সম্বন্ধে অবগত দুই ব্যক্তি বার্তা সংস্থা রয়টার্সকে এ কথা জানিয়েছেন।,সাবেক প্রেসিডেন্ট জাইর বোলসোনারোর কট্টর সমর্থকরা সম্প্রতি ব্রাজিলের এখনকার প্রেসিডেন্ট লুলা দ্য সিলভাকে উৎখাতে সেনা অভ্যুত্থান চেয়ে রাজধানীতে বিভিন্ন গুরুত্বপূর্ণ সরকারি স্থাপনার দখল নিয়ে সেখানে তুমুল ভাঙচুর ও অরাজকতা চালায়।,২০২১ সালের ৬ জানুয়ারি ক্যাপিটলে ডনাল্ড ট্রাম্প সমর্থকদের হামলার তদন্তের দায়িত্বে প্রতিনিধি পরিষিদের কমিটি সম্প্রতি বিলুপ্ত হয়েছে; ওই কমিটির চেয়ারম্যান বেনি থমসন গুটিকয় মার্কিন আইনপ্রণেতাদের একজন, যার কার্যালয়ের সঙ্গে ব্রাজিলে দাঙ্গার তদন্তে থাকা দেশটির আইনপ্রণেতাদের যোগাযোগ হয়েছে বলে জানিয়েছেন বিষয়টি সম্বন্ধে অবগত এক ব্যক্তি।,আলোচনা এখনও প্রাথমিক পর্যায়ে থাকায় নিজের নাম প্রকাশ করতে রাজি হননি তিনি।,“৬ জানুয়ারি সিলেক্ট কমিটির কাজ ও চূড়ান্ত প্রতিবেদন নিয়ে আমি খুবই আনন্দিত। এই প্রতিবেদন যদি একই ধরনের অন্য তদন্তেও কাজে আসে, তাহলে আমি তাতে যেকোনোভাবেই সহযোগিতা করবো,” লিখিত বিবৃতিতে বলেছেন থমসন।,ব্রাজিলের সেনেটের প্রেসিডেন্ট রদ্রিগো পাচেকো-ও এই ধরনের সহযোগিতা বিনিময়ের ধারণা নিয়ে ব্রাসিলিয়ায় নিযুক্ত যুক্তরাষ্ট্রের সর্বোচ্চ কূটনীতিকের সঙ্গে কথা বলেছেন, বলেছেন দুইজনের আলোচনা সম্বন্ধে অবগত তৃতীয় এক ব্যক্তি।,ব্রাজিলে যুক্তরাষ্ট্র দূতাবাসের শার্জ দ্য অ্যাফেয়ার্স ডগলাস কোনেফও দুই বছর আগে ক্যাপিটলে ট্রাম্প সমর্থকদের হামলার তদন্তের খুঁটিনাটি শেয়ারে ইতিবাচক মনোভাব প্রকাশ করেছেন, বলেছে পাচেকোর ঘনিষ্ঠ ওই সূত্র।,এই প্রসঙ্গে রয়টার্স পাচেকোর কার্যালয় ও ব্রাসিলিয়ায় থাকা মার্কিন দূতাবাসের মন্তব্য চাইলেও তাৎক্ষণিকভাবে তাদের দিক থেকে সাড়া পাওয়া যায়নি।,৬ জানুয়ারি দাঙ্গা নিয়ে হওয়া যুক্তরাষ্ট্রের প্রতিনিধি পরিষদের কমিটির চূড়ান্ত প্রতিবেদন গত মাসে প্রকাশিত হয়েছে, তাতে বলা হয়েছে- দুই বছর আগেকার ওই প্রাণঘাতী দাঙ্গার জন্য ট্রাম্পের বিরুদ্ধে ফৌজদারি অভিযোগ আনা উচিত।,তদন্ত কমিটিটি ওই ঘটনা প্রসঙ্গে সুনির্দিষ্ট ১৭টি মতও দিয়েছে। তাতে তারা সাবেক প্রেসিডেন্ট ও তার সহযোগীদের কর্মকাণ্ডের বিভিন্ন আইনি দিক নিয়ে আলোচনা করেছে, এবং ট্রাম্প ও তার সহযোগীদের বিচারের আওতায় আনতে বিচার মন্ত্রণালয়কে অনুরোধও জানিয়েছে। ,Copyright © 2022, bdnews24",bn,2023-01-12 06:49:00+06:00
Bdnews24,দৌলতদিয়া-পাটুরিয়া নৌরুটে সাড়ে ৪ ঘণ্টা পর ফেরি চলাচল শুরু,samagrabangladesh,https://bangla.bdnews24.com/samagrabangladesh/xwrkvinqvn,"ঘন কুয়াশার কারণে সাড়ে চার ঘণ্টা বন্ধ থাকার পর দৌলতদিয়া-পাটুরিয়া নৌরুটে ফেরি চলাচল শুরু হয়েছে। ,বৃহস্পতিবার সকাল সোয়া ১০টায় কুয়াশা কেটে গেলে ফেরি চলাচল শুরু করা হয় বলে জানান বিআইডব্লিউটিসি দৌলতদিয়া ঘাট শাখার ব‍্যবস্থাপক মো. সালাহউদ্দিন।,বিআইডব্লিউটিসি দৌলতদিয়া ঘাট শাখার ব‍্যবস্থাপক মো. সালাহউদ্দিন বিডিনিউজ টোয়েন্টিফোর ডটকমকে বলেন, কুয়াশার কারণে নৌ-দুর্ঘটনা এড়াতে ভোর পৌনে ৬টা থেকে এই রুটে ফেরি চলাচল বন্ধ রাখা হয়। সে সময় মাঝনদীতে আটকা পড়ে দুইটি ফেরি। ,একইসঙ্গে ঘাট এলাকায় কিছু যাত্রীবাহী পরিবহন ও পণ‍্যবাহী ট্রাক আটকা পড়ায় তীব্র শীতে ভোগান্তিতে পড়েন চালক ও যাত্রীরা। ,সালাহউদ্দিন আরও বলেন, কুয়াশা কেটে গেলে সকাল সোয়া দশটায় ফেরি চলাচল শুরু হয়। তবে যানবাহনের চাপ না থাকায় ঘাট এলাকায় নেই গাড়ির সারি।  ,Copyright © 2022, bdnews24",bn,2023-01-12 06:21:00+06:00
Bdnews24,মতাদর্শের লড়াই দেখাবে ‘গান্ধী গডসে: এক যুদ্ধ’,glitz,https://bangla.bdnews24.com/glitz/0uoxg7hi0a,"Copyright © 2022, bdnews24",bn,2023-01-12 07:14:00+06:00
Bdnews24,হবিগঞ্জের ট্রাকে মাইক্রোবাসের ধাক্কায় নিহত ১,samagrabangladesh,https://bangla.bdnews24.com/samagrabangladesh/f6tf8kfotf,"হবিগঞ্জের মাধবপুর উপজেলায় ট্রাকের পেছনে মাইক্রোবাসের ধাক্কায় নিহত হয়েছেন একজন। আহত হয়েছেন মাইক্রোবাসের আরও তিন যাত্রী। ,বৃহস্পতিবার সকালে শাহাজিবাজার মানিকপুর গ্যাস ফিল্ড এলাকায় ঢাকা-সিলেট মহাসড়কে এ দুর্ঘটনাটি ঘটে বলে জানিয়েছেন শায়েস্তাগঞ্জ হাইওয়ে থানার ওসি মাইনুল ইসলাম ভূইয়া। ,নিহত ৩৫ বছরের আব্দুল মালেক শায়েস্তাগঞ্জ উপজেলার সুদিয়াখলা গ্রামের শুকুর আলীর ছেলে। ,ওসি মাইনুল জানান, মহাসড়কে একটি নোহা মাইক্রোবাস নিয়ন্ত্রণ হারিয়ে সিলেটমুখী ছোট ট্রাককে পিছন থেকে ধাক্কা দেয়। এতে মাইক্রোবাসে থাকা কয়েকজন যাত্রী গুরুতর আহত হন। ,পরে আহতদের উদ্ধার করে হবিগঞ্জ সদর আধুনিক হাসপাতালে নিয়ে গেলে চিকিৎসাধীন অবস্থায় আব্দুল মালেকের মৃত্যু হয়।,দুর্ঘটনা কবলিত গাড়ি দুইটি শায়েস্তাগঞ্জ হাইওয়ে পুলিশের হেফাজতে রয়েছে বলে জানান ওসি।,Copyright © 2022, bdnews24",bn,2023-01-12 07:14:00+06:00
Bdnews24,হাজার কোটি বছর আগে ‘নক্ষত্র সৃষ্টির’ ছবি দেখাল জেমস ওয়েব,tech,https://bangla.bdnews24.com/tech/nzccilc2st,"জেমস ওয়েব টেলিস্কোপের তোলা এক নতুন ছবিতে দেখা যাচ্ছে, কীভাবে এক হাজার কোটি বছরেরও বেশি সময় আগে মহাবিশ্বের শুরুর দিকে সর্বপ্রথম তারাপুঞ্জ গঠিত হয়েছিল।,পৃথিবীর চেয়ে দুই লাখ আলোকবর্ষ দূরে অবস্থিত ‘এনজিসি ৩৪৬’ নামে পরিচিত একগুচ্ছ নক্ষত্রের শুরুর দিকের অবস্থা দেখা গেছে ওই ছবিতে।,ব্রিটিশ সংবাদমাধ্যম স্কাই নিউজের প্রতিবেদন অনুযায়ী, এতে মহাবিশ্বের শুরুর পরিস্থিতির দেখা মেলায় এটি জোতির্বিদদের আগ্রহের জায়গা হিসেবে বিবেচিত হচ্ছে। আর ‘বিং ব্যাংয়ের’ দুইশ বা তিনশ কোটি বছর পর কীভাবে প্রথম নক্ষত্রগুলো গঠিত হয়েছে, এইসব জায়গা নিয়ে গবেষণা করে সে সম্পর্কে তারা আরও বেশি শেখার চেষ্টা সবসময়ই করেছেন।,এই সময়টা ‘কসমিক নুন’ নামে পরিচিত। সে সময় নক্ষত্র গঠনের প্রক্রিয়া সবচেয়ে বেশি কার্যকর ছিল।,“আমরা যে বিল্ডিং ব্লকগুলো দেখছি, কেবল বিভিন্ন নক্ষত্রেরই নয়, বরং সম্ভাব্য গ্রহেরও।” --বলেন ইউরোপিয়ান স্পেস এজেন্সির জোতির্বিদ ও গবেষণা দলের সহ-তদন্তকারী গুইডো দে মারচি।,তিনি আরও যোগ করেন, বিভিন্ন ‘পাথুরে গ্রহ’ মহাবিশ্বে প্রথম ধারণারও আগে গঠিত হতে পারে, এমন সম্ভাবনাও রয়েছে।,‘এনজিসি ৩৪৬’ তারাপুঞ্জে বেশ কিছু সংখ্যক ‘প্রোটোস্টার’ আছে, যেগুলো মূলত বিভিন্ন গ্যাসের মেঘমালা ও ধুলোর সংমিশ্রণ। আর এগুলোই পরবর্তীতে বিভিন্ন নক্ষত্রে পরিণত হয়েছে।,প্রতিবেদন অনুযায়ী, নক্ষত্র গঠনের সঙ্গে সঙ্গে এর বিভিন্ন উপাদান একটি ডিস্কে সংগৃহিত হয়, যা চলে যায় কেন্দ্রীয় নক্ষত্রের কাছে।,‘ইউকে অ্যাস্ট্রনমি টেকনোলজি সেন্টার’-এর ‘সায়েন্স অ্যান্ড টেকনোলজি ফ্যাসিলিটিস কাউন্সিল’ বিভাগের কর্মী ও এ বিষয়ে আসন্ন এক গবেষণা পত্রের মূল লেখক অলিভিয়া জোন্স বলেন, এই টেলিস্কোপে তোলা উচ্চ রেজুলিউশনের ছবিগুলো বিজ্ঞানীদের অনেক বেশি তথ্য দিয়েছে।,“এই প্রথম আমরা অন্য কোনো ছায়াপথের নিম্ন ও উচ্চ ভরের নক্ষত্র গঠনের পুরো প্রক্রিয়া শনাক্ত করতে পারবো।” --বলেন তিনি।,“নক্ষত্রের জন্ম পরিবেশকে কীভাবে আকার দেয়, সে সম্পর্কে নতুন তথ্য জানার পাশাপাশি এটি আমাদের নক্ষত্র গঠনের প্রক্রিয়া নিয়ে আরও বিশদভাবে দেখার সুযোগ দেবে।”,বিশ্বের সবচেয়ে ক্ষমতাধর দুরবিন জেমস ওয়েব স্পেস টেলিস্কোপ উন্মোচিত হয়েছিল ২০২১ সালের বড়দিনে। শুরুর দিকের বিভিন্ন নক্ষত্র ও ছায়াপথের গঠন সম্পর্কে বিশেষজ্ঞরা যেন আরও বিস্তারিত দেখতে পান, ওই প্রত্যাশায়।,গত বছরের জুলাই মাসে এই টেলিস্কোপ সৌরজগতের সবচেয়ে দূরবর্তী গ্রহ নেপচুন ও এর বিভিন্ন রিংয়ের ছবিও তুলেছিল।,Copyright © 2022, bdnews24",bn,2023-01-12 08:07:00+06:00
Bdnews24,নওগাঁয় সড়কের ওপর থেকে অজ্ঞাত নারীর মরদেহ উদ্ধার,samagrabangladesh,https://bangla.bdnews24.com/samagrabangladesh/h4tyxr54gx,"নওগাঁর মান্দা উপজেলার নওগাঁ-রাজশাহী মহাসড়ক অজ্ঞাত পরিচয় এক নারীর মরদেহ উদ্ধার করেছে পুলিশ। ,বৃহস্পতিবার ভোর ৪টার দিকে মহাসড়কের সাবাইহাট এলাকা থেকে আনুমানিক  ২৮ বছর বয়সী ওই নারীর মরদেহ উদ্ধার করা হয়েছে বলে জানিয়েছেন মান্দা থানার ওসি নুরে আলম সিদ্দিকী। ,তিনি জানান, বৃহস্পতিবার ভোরের দিকে স্থানীয়রা সড়কের ওপর মরদেহটি দেখতে পেয়ে পুলিশে খবর দেয়। পরে পুলিশ ঘটনাস্থল থেকে মরদেহ উদ্ধার করে। ,“নারীর শরীরের বিভিন্ন স্থানে আঘাতের চিহ্ন পাওয়া গেছে। প্রাথমিকভাবে ধারণা করা হচ্ছে সড়ক দুর্ঘটনায় তার মৃত্যু হয়েছে। তবে অন্য কোনোভাবে মৃত্যু বা হত্যা করা হয়েছে কিনা তা খতিয়ে দেখা হচ্ছে। ” ,নিহত মহিলার পরিচয় এখনো নিশ্চিত হওয়া যায়নি জানিয়ে ওসি বলেন, মরদেহটির সঙ্গে থাকা ব্যাগ থেকে দুটি ছবি পাওয়া গেছে। কিন্তু আঘাতের কারণে চেহারা চেনা না যাওয়ায় ছবিগুলো ওই নারীর কিনা তা নিশ্চিত হওয়া যায়নি। তার পরিচয় শনাক্তে পুলিশ কাজ করছে। ,ওসি আরও জানান, মরদেহটি উদ্ধারের পর ময়নাতদন্তের জন্য নওগাঁ সদর হাসপাতালের মর্গে পাঠানো হয়েছে। ময়নাতদন্ত রিপোর্ট হাতে পেলে তার মৃত্যুর সঠিক কারণ জানা যাবে। ,Copyright © 2022, bdnews24",bn,2023-01-12 07:53:00+06:00
Bdnews24,"বিমানবন্দর সড়কে তীব্র জট, দুর্ভোগে যাত্রীরা",bangladesh,https://bangla.bdnews24.com/bangladesh/5fs79pvl0x,"বিশ্ব ইজতেমামুখী চাপে সপ্তাহের শেষ দিন রাজধানীর মহাখালী থেকে উত্তরা পর্যন্ত সড়কে তীব্র যানজটে নাকাল হতে হচ্ছে চলতি পথের যাত্রীদের।,ঢাকার শাহজালাল আন্তর্জাতিক বিমানবন্দর এলাকায় তীব্র যানজট ছিল ভোর থেকেই। বেলা বাড়ার সঙ্গে সঙ্গে মহাখালী, রামপুরা এবং মিরপুরের কালশী পর্যন্ত গিয়ে ঠেকে সেই জট।,সকাল থেকে তীব্র যানজটে অফিসযাত্রী এবং শিক্ষার্থীদের পড়তে হয় বিপাকে। গন্তব্যে পৌঁছাতে তাদের অপেক্ষা করতে হয় ঘণ্টার পর ঘণ্টা।,মহাখালীতে দায়িত্বরত ট্রাফিক পুলিশের পরিদর্শক (টিআই) মো. সালাউদ্দিন বলেন, “ভোর রাত থেকেই বিমানবন্দর সড়কের দিকে যানবাহনের গতি কমে যায়। সকালে কোনো গাড়িই উত্তরার দিকে যাচ্ছিল না। গাড়ির জট তেজগাঁও পর্যন্ত এসে ঠেকেছে। তবে বেলা সাড়ে ১১টার পর থেকে অবস্থার কিছুটা উন্নতি হয়েছে।”,পুলিশ কর্মকর্তারা বলছেন, বিশ্ব ইজতেমায় যোগ দিতে দলে দলে মানুষ যাচ্ছে গাজীপুরের টঙ্গীর দিকে, তারই প্রভাব সড়কে পড়েছে।,শুক্রবার ভোরে শুরু হবে এবারে বিশ্ব ইজতেমার প্রথম পর্বের আনুষ্ঠানিতা। তাতে যোগ দিতে বুধবার থেকেই টঙ্গীমুখী ভিড় শুরু হয়েছে। ইতোমধ্যে পরিপূর্ণ হয়ে গেছে ইজতেমা মাঠ।,রোববার আখেরি মোনাজাতের মধ্য দিয়ে ইজতেমার প্রথম পর্ব শেষ হবে। সেদিন আরও অনেকেই মোনাজাতে যোগ দিতে টঙ্গীর পথ ধরবেন।,উত্তরা ট্রাফিক পুলিশের উপ-কমিশনার নাবিদ কামাল শৈবাল বিডিনিউজ টোয়েন্টিফোর ডটকমকে বলেন, “ইজতেমার কারণেই এই যানজট। অনেক গাড়ি আসছে আর গাড়ি থেকে নেমে মানুষ পায়ে হেঁটে তুরাগ মাঠে যাচ্ছে। প্রচুর মানুষ রাস্তায় নেমে গিয়ে পারাপার হচ্ছে। ফলে গাড়ির গতিও কমে যায়। ইজতেমা শুক্রবার শুরু হবে, কিন্তু গতকাল রাতেই পুরো মাঠ মানুষে ভরে গেছে।”,এই চাপ সামলাতে ট্রাফিক ব্যবস্থাপনায় কোনো ত্রুটি ছিল না দাবি করে এই পুলিশ কর্মকর্তা বলেন, “এত মানুষ প্রধান সড়ক দিয়ে পারাপার করছে। এতে উভয় পাশেই গাড়ির জট লেগে যায়। তবে বেলা বাড়ার সঙ্গে সঙ্গে পরিস্থিতির উন্নতি হচ্ছে।”,ইজতেমায় যাওয়ার জন্য বুধবার রাত ১টায় লালবাগ থেকে ভাড়া গাড়িতে টঙ্গীর উদ্দেশ্যে রওয়ানা দেন মহসিন এবং তার একজন প্রতিবেশী। তুরাগ পাড়ে পৌঁছাতে তাদের বৃহস্পতিবার সকাল ১০টা বেজে গেছে।,বিডিনিউজ টোয়েন্টিফোর ডটকমকে মহসিন বলেন, “ভোর রাতে উত্তরা বিমানবন্দর সড়কে কোনো গাড়িই উত্তর দিকে যেতে পারছিল না। সকালের দিকে কচ্ছপ গতিতে এগিয়ে আমরা টঙ্গী পৌঁছাতে পেরেছি।”,সকালে খিলক্ষেত এলাকায় আবদুল্লাহপুরগামী যানবাহনকে যানজটে আটকে থাকতে দেখা যায়। উল্টো দিকে উত্তরা থেকে বনানীমুখী লেইনেও গাড়ি চলছিল ধীরগতিতে।,গাড়ির অপেক্ষায় বহু মানুষকে ফুটপাতে দাঁড়িয়ে থাকতে দেখা যায়। আবার অনেকে গাড়ি থেকে নেমে হেঁটে গন্তব্যের দিকে রওয়ানা হন।,বড় ধরনের ভোগান্তিতে পড়তে হয় বিমানবন্দরগামী যাত্রীদের। ফ্লাইট ধরতে অনেকেই লাগেজ নিয়ে পায়ে হেঁটে বিমানবন্দরে পৌঁছানোর চেষ্টা করেন।,সোহেল খান নামে একজন জানান, ফার্মগেইট থেকে তিনি প্রতিদিন উত্তরা যান অফিস করতে। কিন্তু সকালে মহাখালী ফ্লাইওভার পার হতেই তার ২ ঘণ্টা লেগেছে। পরে গাড়ি থেকে নেমে পায়ে হেঁটে রওনা হয়েছেন।,Copyright © 2022, bdnews24",bn,2023-01-12 07:00:00+06:00
Bdnews24,"চীনে পথচারীদের ওপর উঠে গেল চলন্ত গাড়ি, নিহত ৫",world,https://bangla.bdnews24.com/world/9gstrs6o82,"গুয়াংঝুতে পথচারীদের ওপর গাড়ি তুলে দেওয়া এক ব্যক্তিকে গ্রেপ্তার করেছে চীনের পুলিশ।,বিবিসি জানিয়েছে, বুধবার ভিড়ের মধ্যে চলন্ত গাড়ি উঠে যাওয়ার এ ঘটনায় অন্তত ৫ জন নিহত ও ১৩ জন আহত হয়েছে।,এই ঘটনা ইতিমধ্যেই চীনজুড়ে ব্যাপক আলোড়ন সৃষ্টি করেছে।,ওই চালক মানুষ হত্যার উদ্দেশ্যে ইচ্ছা করেই গাড়িটি পথচারীদের ওপর তুলে দেন বলে অনেকেই অভিযোগ করছেন।,অনলাইনে পোস্ট হওয়া একাধিক ভিডিওতে ঘটনার পর চালককে গাড়িটি থেকে বের হয়ে বাতাসে কাগজের মুদ্রা ছিটাতে দেখা গেছে।,পুলিশ ২২ বছর বয়সী ওই যুবককে আটক করেছে; এ ঘটনা নিয়ে তদন্তেও নেমেছে তারা।,১ কোটি ৯০ লাখ বাসিন্দার দক্ষিণাঞ্চলীয় শহর গুয়াংজুর একটি ব্যস্ত মোড়ে বুধবার সন্ধ্যার ভিড়ে পথচারীদের ওপর গাড়ি উঠে যাওয়ার এ ঘটনা ঘটে।,সাম্প্রতিক মাসগুলোতে দেশটিতে এ ধরনের একাধিক ঘটনার খবর পাওয়া গেছে।,গত বছরের ফেব্রুয়ারিতে চীনের দক্ষিণের প্রদেশ ফুজিয়ানেও এক চালক তার মিনি ট্রাকটি ভিড়ের ওপর তুলে দেন। ওই ঘটনায় তিনজন নিহত ও ৯ জন আহত হন।,সপ্তাহখানেক আগেও সাংহাইয়ে একটি হোটেলের কর্মীদের সঙ্গে বিরোধের জেরে হোটেলটিতে থাকতে আসা এক ব্যক্তি ইচ্ছাকৃতভাবেই লবির ওপর দিয়ে গাড়ি চালিয়ে দেন। এ ঘটনায় কেউ হতাহত হয়নি।,Copyright © 2022, bdnews24",bn,2023-01-12 08:11:00+06:00
Bdnews24,ফের পেছালো বাবুল আক্তারের বিরুদ্ধে পিবিআই প্রধানের মামলার প্রতিবেদন,bangladesh,https://bangla.bdnews24.com/bangladesh/72ux843v5m,"সাবেক পুলিশ সুপার বাবুল আক্তারসহ চারজনের বিরুদ্ধে পুলিশ ব্যুরো অব ইনভেস্টিগেশন (পিবিআই) প্রধানের করা মামলার প্রতিবেদন দাখিলের তারিখ আবারও পিছিয়ে গেছে।,পুলিশ রোববার প্রতিবেদন দাখিল করতে না পারায় ঢাকার মহানগর হাকিম আশেক ইমাম আগামী ১৪ ফেব্রুয়ারি নতুন তারিখ ঠিক করে দেন।,পিবিআই প্রধান বনজ কুমার মজুমদারের পক্ষে গত বছরের ২৭ সেপ্টেম্বর ঢাকার ধানমণ্ডি থানায় ডিজিটাল নিরাপত্তা আইনে ওই মামলা করেন পিবিআই ঢাকা মেট্রো উত্তরের পুলিশ সুপার জাহাঙ্গীর আলম। চট্টগ্রামের মাহমুদা আক্তার মিতু হত্যাকাণ্ডের আসামি, তার স্বামী সাবেক পুলিশ সুপার বাবুল আক্তারসহ চারজনকে সেখানে আসামি করা হয়।,মামলার প্রধান আসামি প্রবাসী ইউটিউবার ইলিয়াছ হোসাইন, যিনি এক সময় দেশে সাংবাদিকতায় যুক্ত ছিলেন। অপর দুই আসামি হলেন- বাবুল আক্তারের বাবা আব্দুল ওয়াদুদ, ভাই হাবিবুর রহমান লাবু। তারা ইতোমধ্যে এ মামলায় জামিন পেয়েছেন।,মিতু হত্যা মামলায় ‘স্বীকারোক্তি আদায়ে’হেফাজতে নির্যাতনের অভিযোগ তুলে এর আগে পিবিআই প্রধান বনজ কুমারসহ ছয় পুলিশ কর্মকর্তার বিরুদ্ধে আদালতে মামলার আবেদন করেছিলেন বাবুল আক্তার।,সেই আবেদন আদালত খারিজ করে দেওয়ার দুই দিনের মাথায় বাবুলের বিরুদ্ধে মামলা করেন অতিরিক্ত আইজিপি বনজ কুমার।,ছয় বছর আগে মিতু হত্যার ঘটনায় তার স্বামী বাবুল আক্তার যে মামলা করেছিলেন, সেই মামলায় তার বিরুদ্ধেই অভিযোগপত্র দিয়েছে পিবিআই। ২০২১ সালের মে মাসে গ্রেপ্তার হওয়ার পর থেকে তিনি কারাগারে আছেন।,পিবিআই প্রধানের করা মামলার এজাহারে বলা হয়েছে, কারাগারে আটক থাকা সাবেক এই পুলিশ কর্মকর্তা মিতু হত্যা মামলার তদন্ত ‘ভিন্নখাতে প্রবাহিত করাসহ’ বাংলাদেশ পুলিশ ও পিবিআইয়ের ভাবমূর্তি ক্ষুণ্ন করার জন্য দেশে ও বিদেশে অবস্থানরত আসামিদের নিয়ে ‘অপরাধমূলক বিভিন্ন অপকৌশল এবং ষড়যন্ত্রের’ আশ্রয় গ্রহণ করছেন।,Copyright © 2022, bdnews24",bn,2023-01-12 08:29:00+06:00
Bdnews24,বাংলাদেশ তার স্বপ্ন থেকে খুব দূরে নয়: পররাষ্ট্রমন্ত্রী,samagrabangladesh,https://bangla.bdnews24.com/samagrabangladesh/7qrmrxrodl,"বাংলাদেশ তার কাঙ্ক্ষিত স্বপ্ন থেকে খুব দূরে নয়; এখন গবেষকরা তাদের উদ্ভাবনী শক্তি দিয়ে সেই স্বপ্নকে স্পর্শ করবেন বলে প্রত্যাশা করেন পররাষ্ট্রমন্ত্রী এ কে আব্দুল মোমেন।,সিলেটে এক আন্তর্জাতিক সম্মেলনে গবেষকদের উদ্দেশে তিনি বলেন, “এই ধরনের সম্মেলন স্মার্ট বাংলাদেশ তৈরিতে প্রকৌশল ও প্রযুক্তি খাতে অন্যতম ভূমিকা রাখবে। প্রধানমন্ত্রী শেখ হাসিনা চেষ্টা করছেন, বাংলাদেশকে একটি সোনার বাংলায় রূপান্তরিত করতে এবং উন্নত ও সমৃদ্ধ জাতিতে পরিণত করতে।“,“বাংলাদেশ তার স্বপ্ন থেকে খুব দূরে নয়। এখন প্রকৌশলী, বিজ্ঞানী ও নীতি-নির্ধারকরা, তাদের সৃষ্টিশীল এবং উদ্ভাবনী ক্ষমতা দিয়ে চেষ্টা করবেন এই স্বপ্ন ছুঁতে। একটি সুখী দেশ গড়তে।“,বৃহস্পতিবার সকালে শাহজালাল বিজ্ঞান ও প্রযুক্তি বিশ্ববিদ্যালয়ে ‘প্রকৌশল গবেষণা, উদ্ভাবন শিক্ষা' বিষয়ক আন্তর্জাতিক সম্মেলনে ভার্চুয়ালি অংশ নিয়ে এ প্রত্যাশা রাখেন মন্ত্রী।,বৈশ্বিক মহামারী এবং ইউক্রেইন-রাশিয়া যুদ্ধে এখন দেশ জ্বালানি এবং অন্যান্য সংকটের সম্মুখীন উল্লেখ করে আব্দুল মোমেন বলেন, “আমি বিশ্বাস করি, গবেষক এবং অভিজ্ঞ ব্যক্তিরা বিকল্প সমাধান খুঁজবেন, যা ব্যাপকভাবে আমাদের শিল্পোন্নয়ন এবং জাতীয় উৎপাদনে সমৃদ্ধি নিয়ে আসবে।“,গবেষকদের উদ্দেশে তিনি আরও বলেন, “আপনারা গবেষণার মাধ্যমে চতুর্থ শিল্প বিপ্লবের লক্ষ্যমাত্রা পূরণে সহযোগিতা করবেন। বিভিন্ন প্রয়োজন এবং সমস্যা সমাধানে শিল্প বিপ্লবে বা দেশকে এগিয়ে নিয়ে যেতে এবং এটি বাস্তবে রূপান্তরিত করতে আপনারা যার যার ক্ষেত্র থেকে সহযোগিতা করবেন।“,বিশ্ববিদ্যালয়ের অ্যাপ্লাইড সায়েন্স ও টেকনোলজি অনুষদ আয়োজিত এ সম্মেলনে তিনি আরও বলেন, “বাংলাদেশ একটি সফল দেশ, যেটি সহস্রাধিক লক্ষ্যমাত্রা অর্জন করেছে। এখন আমাদেরকে সক্রিয়ভাবে কাজ করতে হবে ২০৩০ সালের লক্ষ্যমাত্রা অর্জন এবং ২০৪১ সালে একটি উন্নত দেশ ও জাতি গঠনের জন্য।”,শাবিপ্রবির উপাচার্য অধ্যাপক ফরিদ উদ্দিন আহমেদের সভাপতিত্বে সম্মেলনের উদ্বোধন পর্বে আরও বক্তব্য দেন কোষাধ্যাক্ষ অধ্যাপক ড. আনোয়ারুল ইসলাম, সিঙ্গাপুর জাতীয় বিশ্ববিদ্যালয়ের অধ্যাপক ড. মোস্তাফিজুর রহমান, সম্মেলনের আহ্বায়ক অধ্যাপক ড. আরিফুল ইসলাম, সদস্যসচিব অধ্যাপক ড. মো. আজিজুল হক।,অনুষ্ঠান সঞ্চালনা করেন ইন্ডাস্ট্রিয়াল অ্যান্ড প্রোডাকশন ইঞ্জিনিয়ারিং বিভাগের সহকারী অধ্যাপক সৈয়দা কামরুন নাহার এবং মেকানিক্যাল ইঞ্জিনিয়ারিং বিভাগের প্রভাষক মো. সিয়ামুল বাশার।,সম্মেলনের আয়োজকরা জানান, অ্যাপ্লাইড সায়েন্স অনুষদের এটি সপ্তম আন্তর্জাতিক সম্মেলন। শনিবার পর্যন্ত এ সম্মেলনে দেশ-বিদেশের প্রকৌশলী, শিক্ষক ও শিক্ষার্থীরা উদ্ভাবন ও শিক্ষার উন্নয়নের ওপর তাদের গবেষণাপত্র নিয়ে উপস্থিত থাকবেন।,নিবন্ধনকারীদের মধ্য থেকে ১৯০টির বেশি গবেষণাপত্র বাছাই করা হয়েছে। তিনদিনে চারটি প্ল্যানারিসহ ৩৪টি টেকনিক্যাল সেশনে এসব গবেষণাপত্র উপস্থাপন করা হবে।,এতে বাংলাদেশসহ ১৪টি দেশের ৬৪টি বিশ্ববিদ্যালয় ও গবেষণা প্রতিষ্ঠানের ৫০০ জনের অধিক গবেষক অংশ নেওয়ার কথা রয়েছে।,নিবন্ধন ছাড়াই বিশ্ববিদ্যালয় শিক্ষার্থীদের সম্মেলনে প্রবেশ উন্মুক্ত রাখা হয়েছে।,উপাচার্য অধ্যাপক ফরিদ উদ্দিন আহমেদের সভাপতিত্বে সম্মেলনের দ্বিতীয় দিনের প্ল্যানারি সেশনে প্রধান অতিথি হিসেবে পরিকল্পনামন্ত্রী এম এ মান্নান উপস্থিত থাকার কথা রয়েছে।,Copyright © 2022, bdnews24",bn,2023-01-12 09:32:00+06:00
Bdnews24,"জিতে আনচেলত্তি বললেন, ‘সেরা ছন্দে ছিলাম না’",sport,https://bangla.bdnews24.com/sport/ihdoonl1yg,"এর পেছনে বিশ্বকাপের ক্লান্তির কিছু ভূমিকা আছে বলে মনে করেন আনচেলত্তি। মাদ্রিদের দলটির কোচের মতে, কাতার আসরে খেলার পর তার দলের অনেকেই এখনও নিজেদের পুরোপুরি ফিরে পাননি।,সৌদি আরবের কিং ফাহাদ ইন্টারন্যাশনাল স্টেডিয়ামে গত বুধবার প্রথম সেমি-ফাইনাল ম্যাচটি নির্ধারিত সময়ের পর অতিরিক্ত সময়েও ১-১ সমতায় শেষ হয়। এরপর টাইব্রেকারে ৪-৩ গোলে জেতে স্পেনের সফলতম দলটি।,আক্রমণে করিম বেনজেমা, ভিনিসিউস জুনিয়ররা থাকলেও প্রথমার্ধে রিয়ালের একটি শটই ছিল লক্ষ্যে। পেনাল্টিতে যেটা থেকে গোল করেন ব্যালন ডি'অর জয়ী বেনজেমা। দ্বিতীয়ার্ধের শুরুতে গোল হজম করা রিয়াল বাকি সময়ে সেভাবে উল্লেখ করার মতো আক্রমণ শানাতে পারেনি।,ম্যাচের পর আনচেলত্তি বলেন, বিশ্বকাপ খেলে আসা ফুটবলারের অনেকেই শতভাগ প্রাণশক্তি ফিরে পাননি। তবে সেরা ছন্দে না থেকেও ফাইনালে জায়গা করতে পেরে তিনি খুশি।, “শারীরিক কোনো সমস্যা ছিল না, কারণ অতিরিক্ত সময়ে আমরা তাদের চেয়ে ভালো করেছি। আমরা শীর্ষ অবস্থায় নেই, তবে এটাই স্বাভাবিক। কিছু খেলোয়াড় আছে যারা বিশ্বকাপের পরই খেলা শুরু করেছে। আমরা এমন খেলোয়াড়দের খেলিয়েছি যাদের (ফেরলঁদ) মঁদি ও (দানি) কারভাহালের মতো কিছু সমস্যা ছিল।”,স্প্যানিশ সুপার কাপের ফাইনালে তাদের প্রতিপক্ষ বার্সেলোনা ও রিয়াল বেতিসের মধ্যে বৃহস্পতিবারের ম্যাচে জয়ী দল। মুকুট ধরে রাখার লড়াইটা আরও কঠিন হবে বলে দলকে আগেভাগে সতর্ক করে দিয়েছেন আনচেলত্তি।,“আমরা ফাইনালে উঠতে চেয়েছিলাম এবং আমরা তাই করেছি। গত বছরের থেকে এটি একটি ভিন্ন প্রেক্ষাপট, তবে আমি মনে করি আমরা সুপার কাপ জিততে কঠিন লড়াই করতে যাচ্ছি।”,লা লিগার পয়েন্ট টেবিলে দুইয়ে থাকা রিয়াল মাদ্রিদের পরবর্তী ম্যাচ আগামী ১৮ জানুয়ারি, কোপা দেল রে-তে ভিয়ারিয়ালের বিপক্ষে।,Copyright © 2022, bdnews24",bn,2023-01-12 09:33:00+06:00
Bdnews24,পাঁচশ কোটি ডলারের সম্পদ উদ্ধারের দাবি এফটিএক্স-এর,tech,https://bangla.bdnews24.com/tech/yi2ca54d3r,"পাঁচশ কোটি ডলারের বেশি সম্পদ পুনরুদ্ধার করেছে ধসের মুখে পড়া ক্রিপ্টো এক্সচেঞ্জ এফটিএক্স- এমনই দাবি করেছেন কোম্পানির এক আইনজীবি।,তবে, যুক্তরাষ্ট্রের এক দেউলিয়া আদালতে বুধবার দেওয়া তথ্য বলছে, ক্রিপ্টো এক্সচেঞ্জটির গ্রাহকদের ক্ষতির পরিমাণ এখনও জানা সম্ভব হয়নি।,এফটিএক্স-এর সাবেক প্রধান স্যাম ব্যাংকম্যান-ফ্রিডের বিরুদ্ধে ‘মহাকাব্যিক’ জালিয়াতির অভিযোগ তোলেন দেশটির প্রসিকিউটররা, যার ফলে কোটি কোটি ডলারের ক্ষতির মুখে পড়েন বিভিন্ন বিনিয়োগকারী, গ্রাহক ও বিনিয়োগকারী।,আদালতে নিজের প্রথম হাজিরায় বিনিয়োগকারীদের ঠকানোর অভিযোগ অস্বীকার ও নিজেকে নির্দোষ দাবি করেন ফ্রিড।,“আমরা পাঁচশ কোটি ডলারের বেশি নগদ অর্থ, তরল ক্রিপ্টোমুদ্রা ও তরল বিনিয়োগ পুনরুদ্ধার করতে পেরেছি।” --ডেলাওয়্যার রাজ্যের দেউলিয়া আদালতের বিচারক জন ডরসিকে বলেন এফটিএক্স-এর আইনজীবি অ্যান্ডি ডায়েটডেরিচ।,ডায়েটডেরিচ আরও বলেন, পুনরুদ্ধার করা এই সম্পদের মধ্যে বাহামা দ্বীপপুঞ্জের ‘সিকিউরিটিজ কমিশনের’ জব্দ করা কোনো সম্পদ নেই। এই দেশেই এফটিএক্স-এর সদর দপ্তর অবস্থিত। আর গ্রেপ্তার হওয়ার আগে ফ্রিড এখানেই ছিলেন।,এফটিএক্স-এ ক্ষতির মুখে পড়া বিভিন্ন গ্রাহক ও বিনিয়োগকারীর নাম এখনও আদালতের শুনানিতে না এলেও, মার্কিন রাগবি তারকা টম ব্রেডি ও তার সাবেক স্ত্রী জিসেল বুন্ডশেন এবং রাগবি দল ‘নিউ ইংল্যান্ড পেট্রিয়টস’-এর মালিক রবার্ট ক্রাফটের নাম উঠে এসেছে আদালতে জমা দেওয়া নথিতে।,ডিসেম্বরে বাহামা থেকে গ্রেপ্তার হন ৩০ বছর বয়সী ফ্রিড। পরবর্তীতে তাকে যুক্তরাষ্ট্রের কাছে সমর্পণ করা হয়। তার বিরুদ্ধে ‘মার্কিন ইতিহাসে অন্যতম শীর্ষ অর্থ জালিয়াতির’ অভিযোগ তোলে দেশটি।,এক বছর আগেও এফটিএক্স-এর মূল্যমান ছিল তিন হাজার দুইশ কোটি ডলার। তবে, ১১ নভেম্বর কোম্পানিটি ‘চ্যাপ্টার ১১ দেউলিয়া সুরক্ষা’র জন্য আবেদন করে। অনুমান বলছে, কোম্পানির গ্রাহক তহবিল থেকে আটশ কোটি ডলার হারিয়ে গেছে।,ফ্রিডের বিরুদ্ধে বিভিন্ন সম্পত্তি কেনার পাশাপাশি নিজের আরেক ক্রিপ্টো ফার্ম ‘আলামেডা রিসার্চ’কে গ্রাহকের তহবিল দেওয়ার অভিযোগ তুলেছে যুক্তরাষ্ট্রের কর্তৃপক্ষ।,Copyright © 2022, bdnews24",bn,2023-01-12 09:39:00+06:00
Bdnews24,টেকসই অর্থনৈতিক প্রবৃদ্ধি ও উন্নয়নে প্রধানমন্ত্রীর ছয় প্রস্তাব,bangladesh,https://bangla.bdnews24.com/bangladesh/9qcdlg5ugb,"টেকসই বৈশ্বিক অর্থনৈতিক প্রবৃদ্ধি এবং দক্ষিণ গোলার্ধের দেশগুলোর উন্নয়নের জন্য বিশ্বের বৃহত্তম অর্থনীতির ২০টি দেশের জোট জি টোয়েন্টির সামনে ছয়টি প্রস্তাব রেখেছেন বাংলাদেশের প্রধানমন্ত্রী শেখ হাসিনা।,বাসস জানিয়েছে, বৃহস্পতিবার দিল্লিতে অনুষ্ঠিত ‘ভয়েস অব দ্যা সাউথ সামিট ২০২৩’ এর উদ্বোধনী অনুষ্ঠানে গণভবন থেকে ভার্চুয়ালি যুক্ত হয়ে জি টোয়েন্টি জোটের কাছে এসব প্রস্তাব রাখেন তিনি।,প্রধানমন্ত্রী বলেন, “বর্তমান বৈশ্বিক অর্থনীতিকে (রাশিয়া-ইউক্রেন যুদ্ধ এবং কোভিড-১৯ মহামারীর) প্রেক্ষাপট বিবেচনায় নিয়ে একটি ন্যায্য ও গ্রহণযোগ্য অর্থনৈতিক ব্যবস্থা হিসেবে গড়ে তোলার জন্য সম্মিলিতভাবে কাজ করার এখনই উপযুক্ত সময়।”,প্রধানমন্ত্রীর ছয় প্রস্তাব,·        মানবতার বৃহত্তর স্বার্থে বিশ্ব শান্তি ও স্থিতিশীলতা বজায় রাখা।,·        এসডিজির সমান্তরালে সামগ্রিক বৈষম্য মোকাবিলায় নতুন দৃষ্টান্ত তৈরি করা।,·        স্বল্পোন্নত দেশ, জলবায়ু ঝুঁকিপূর্ণ দেশগুলোসহ সবচেয়ে ঝুঁকিপূর্ণ দেশগুলোর জন্য বিশেষ অর্থায়ন।,·        নারীসহ সকলের জন্য সমান সুযোগ নিশ্চিত করতে ‘ডিজিটাল ডিভাইডস’ দূর করা। তরুণ জনগোষ্ঠীর পেছনে বিনিয়োগ করে চতুর্থ শিল্প বিপ্লবের সুবিধা আদায়। আর সেজন্য অর্থায়ন ও প্রযুক্তি হস্তান্তর।,·        প্রতিটি মানুষের ভালোভাবে জীবনযাপনের সমান অধিকার নিশ্চিত করা,·        বৈশ্বিক মানব উন্নয়ন নিশ্চিত করতে সাউথ-সাউথ ও ত্রিপক্ষীয় সহযোগিতা জোরদার।,শেখ হাসিনা বলেন, টেকসই বৈশ্বিক অর্থনৈতিক প্রবৃদ্ধি এবং দক্ষিণ গোলার্ধের উন্নয়নের জন্য আন্তর্জাতিক আর্থিক প্রতিষ্ঠান, বেসরকারি খাত, গবেষণা সংস্থা এবং অন্যান্য অংশীজনদের সমর্থন অত্যন্ত গুরুত্বপূর্ণ।,মিয়ানমার থেকে বিতাড়িত হয়ে বাংলাদেশে আশ্রয় নেওয়া রোহিঙ্গাদের নিজ দেশে প্রত্যাবর্তন নিশ্চিতে বিশ্ব সম্প্রদায়ের দায়িত্বের কথাও তিনি স্মরণ করিয়ে দেন।,গুরুত্বপূর্ণ এই শীর্ষ সম্মেলনে বাংলাদেশকে অতিথি দেশ হিসেবে আমন্ত্রণ জানানোর জন্য শেখ হাসিনা ভারত সরকারকে ধন্যবাদ জানান।,তিনি বলেন, “বাংলাদেশ গ্লোবাল সাউথের একটি দেশ, ‘এক পৃথিবী, এক পরিবার, এক ভবিষ্যৎ’ ধারণার আওতায় অন্তর্ভুক্তিমূলক উন্নয়ন নিশ্চিত করার জন্য জি টোয়েন্টির প্রেসিডেন্ট হিসেবে ভারতের দৃষ্টিভঙ্গিকে বাংলাদেশ স্বাগত জানায়। আসুন আমরা একটি সুন্দর ভবিষ্যত..।,জি টোয়েন্টির প্রেসিডেন্ট হিসেবে দায়িত্ব নেওয়ার জন্য ভারতের প্রধানমন্ত্রী নরেন্দ্র মোদী এবং ভারত সরকারকে অভিনন্দন জানান শেখ হাসিনা।,তিনি বলেন, “অন্তর্ভুক্তিমূলক উন্নয়নের বিষয়ে পরামর্শমূলক কার্যক্রমের মাধ্যমে জি টোয়েন্টি প্ল্যাটফর্মকে আরও অর্থবহ করার জন্য তার (নরেন্দ্র মোদী) আন্তরিকতা আমি গভীরভাবে উপলব্ধি করি। বিশ্ব নেতাদের সহযোগিতায় মানব উন্নয়নকে ত্বরান্বিত করার জন্য আপনার (মোদীর) জোরালো উদ্যোগে অবদান রাখতে বাংলাদেশ প্রতিশ্রুতিবদ্ধ।’,প্রধানমন্ত্রীর বলেন, কোভিড মহামারী এবং রাশিয়া-ইউক্রেইন যুদ্ধের প্রভাব বিশ্বজুড়ে বিপর্যয় সৃষ্টি করেছে। বিশ্বব্যাপী মন্দা, খাদ্য, জ্বালানি ও সারের সংকট, তার ওপর চোখ রাঙাচ্ছে জলবায়ু পরিবর্তন। এই চ্যালেঞ্জ মোকাবিলায় বৈশ্বিক পর্যায়ে সাহসী, দৃঢ় এবং সমন্বিত পদক্ষেপের প্রয়োজন ।,১৯৭৪ সালে জাতিসংঘে বঙ্গবন্ধুর প্রথম ভাষণ থেকে উদ্ধৃত করে তার মেয়ে শেখ হাসিনা বলেন, প্রতিটি মানুষের মানসম্মত জীবন যাপনের অধিকার নিশ্চিতে বঙ্গবন্ধুর দৃষ্টিভঙ্গি আজও প্রাসঙ্গিক।,”গত এক দশকে বাংলাদেশ সবার জন্য সামাজিক ন্যায়বিচার নিশ্চিত করে দ্রুত অর্থনৈতিক প্রবৃদ্ধি অর্জন করেছে। বাংলাদেশ বিশ্বের দ্রুত বর্ধনশীল অর্থনীতির একটি হিসাবে স্বীকৃত দেশ।,বাংলাদেশে গত ১৪ বছরে দারিদ্র্যের হার ৪১ দশমিক ৫ শতাংশ থেকে ২০ শতাংশে নেমে এসেছে, মাত্র এক দশকে মাথাপিছু আয় তিনগুণ হয়েছে।বাংলাদেশ এলডিসি স্তর থেকে উন্নয়নশীল দেশে উন্নীত হওয়ার জন্য সব শর্ত পূরণ করেছে।,শেখ হাসিনা বলেন, “আমরা একটি শক্তিশালী অর্থনীতির ভিত্তির ওপর উন্নত ভৌত অবকাঠামো দিয়ে 'স্মার্ট বাংলাদেশ' গড়ার প্রত্যাশা রাখি।“,উদ্বোধনী অনুষ্ঠানে বাংলাদেশের নিজস্ব অর্থায়নে পদ্মাসেতু নির্মাণ এবং ঢাকার প্রথম মেট্রোরেল চালুর কথাও তুলে ধরেন প্রধানমন্ত্রী।,তিনি বলেন, আশা করা হচ্ছে শিগগিরই চট্টগ্রামের কর্ণফুলী নদীর তলদেশে ৩ দশমিক ২ কিলোমিটার বঙ্গবন্ধু শেখ মুজিবুর রহমান টানেলের কাজ শেষ করা সম্ভব হবে।,সরকারের আশ্রায়ন প্রকল্পের কথা তুলে ধরে প্রধানমন্ত্রী বলেন, এ প্রকল্পে গৃহহীন ৩৫ লাখ মানুষকে ঘর দেওয়া হয়েছে।,“আমাদের জনগণের জীবনযাত্রার মান বাড়ানোর জন্য আমরা আরও কয়েকটি মেগা প্রকল্প হাতে নিচ্ছি। এসব প্রকল্পের জন্য আমাদের উন্নত বিশ্বের কাছ থেকে ব্যাপক আর্থিক এবং প্রযুক্তিগত সহায়তা প্রয়োজন। এ বিষয়ে জি টোয়েন্টি সহায়তার হাত বাড়িয়ে দেবে বলে আমি আশা করি।”,Copyright © 2022, bdnews24",bn,2023-01-12 09:03:00+06:00
Bdnews24,"মা ছিলেন যাত্রী, মেট্রোরেল স্টেশনে জন্ম হল শিশুর",bangladesh,https://bangla.bdnews24.com/bangladesh/jlxkgqn947,"ধানমণ্ডির একটি হাসপাতালে যাওয়ার জন্য উত্তরা থেকে মেট্রো ট্রেনে উঠেছিলেন অন্তঃসত্ত্বা সোনিয়া রানী রায়; পথে আগারগাঁও মেট্রো স্টেশনেই ফুটফুটে এক শিশুর জন্ম দিয়েছেন তিনি।,বৃহস্পতিবার সকাল পৌনে ৯টার দিকে আগারগাঁও স্টেশনের ফার্স্ট এইড সেন্টারে তার ছেলের জন্ম হয়। তার স্বামী সুকান্ত সাহাও এ সময় উপস্থিত ছিলেন।,গত বছরের ২৮ ডিসেম্বর চালু হওয়া মেট্রোরেলে প্রথমবার সন্তান প্রসবের এ ঘটনা আলোচনার জন্ম দিয়েছে।,সন্তান প্রসবের পরপর মেট্রোরেল কর্তৃপক্ষের নিজস্ব অ্যাম্বুলেন্সে করে মা ও শিশুকে ধানমন্ডির রেনেসাঁ হাসপাতালে পৌঁছে দেওয়া হয় বলে জানান মেট্রোরেলের উপ প্রকল্প পরিচালক মাহফুজুর রহমান।,বিডিনিউজ টোয়েন্টিফোর ডটকমকে তিনি বলেন “ডাক্তারের পরামর্শ অনুযায়ী আজ সোনিয়া রানীর ওই হাসপাতালে ভর্তি হওয়ার কথা ছিল। সেজন্য সকালে তিনি মেট্রো রেলে চড়ে উত্তরা থেকে আগারগাঁও স্টেশনে আসেন। ওই সময় তার প্রসব ব্যথা শুরু হয়।,“বিষয়টি জানতে পেরে ধাত্রীর প্রশিক্ষণপ্রাপ্ত একজন স্কাউট সদস্য সোনিয়া রানীর সহায়তায় এগিয়ে আসেন এবং তাকে মেট্রোরেলের ফাস্ট এইড সেন্টারে নিয়ে যান। সেখানে ১০ মিনিটের মধ্যে সোনিয়ার সন্তানের জন্ম হয়।”,মাহফুজুর রহমান জানান, রোভার স্কাউটের সেই নারী সদস্যই ধাত্রীর দায়িত্ব পালন করেন। তার নামও সোনিয়া, পুরো নাম সোনিয়া রানী দাশ। মেট্রো ট্রেনের যাত্রী শিশু হাসপাতালের চিকিৎসক ফেরদৌসী আক্তারও সহযোগিতা করেন।,এরপর দ্রুত অ্যাম্বুলেন্স দিয়ে মা ও তার শিশুকে হাসপাতাল পৌঁছে দেওয়া হয় জানিয়ে উপ পরিচালক বলেন, “শেষ খবর পাওয়া পর্যন্ত মা ও বাচ্চা উভয়েই ভালো আছেন।”,মেট্রো রেলের এই কর্মকর্তা বলেন, “উপস্থিত লোকজন বাচ্চার নাম মেট্রো রাখার প্রস্তাব করেছিল। তবে বাচ্চার বাবা সুকান্ত সাহা জানিয়েছেন, তাদের বাচ্চার নাম আগেই ঠিক করে রাখা আছে।”,সন্তান প্রসবের মত একটি ঘটনা ভালোভাবে ব্যবস্থাপনা করতে পেরে দারুণ খুশি মেট্রোরেল কর্তৃপক্ষ।,মাহফুজ বলেন, “মেট্রো রেল কর্তপক্ষের পক্ষ থেকে শিশুটির জন্য কোনো উপহার দেওয়া হবে কিনা, পরে জানানো হবে।”,Copyright © 2022, bdnews24",bn,2023-01-12 09:37:00+06:00
Bdnews24,‘ফুরফুরে’ মেসিকে ফিরে পেয়ে পিএসজি কোচের উচ্ছ্বাস,sport,https://bangla.bdnews24.com/sport/u78dwl6x7r,"ঘরের মাঠে বুধবার রাতে লিগ ওয়ানের ম্যাচটি ২-০ গোলে জেতে পিএসজি। উগো একিতিকে শুরুতেই দলকে এগিয়ে নেওয়ার পর দ্বিতীয়ার্ধে ব্যবধান দ্বিগুণ করেন মেসি।,বিশ্ব চ্যাম্পিয়ন আর্জেন্টিনা দলের বাকি সব সদস্য নিজেদের ক্লাবের দর্শকদের সামনে দেখিয়েছেন বিশ্বকাপে পাওয়া মেডেল। মেসির ক্ষেত্রে তা দেখা যায়নি।,গত মাসের ফাইনালে ফ্রান্সকে টাইব্রেকারে হারিয়ে ৩৬ বছর পর বিশ্বকাপ জয়ের স্বাদ পায় আর্জেন্টিনা। পিএসজি যেহেতু ফ্রান্সেরই ক্লাব, তাই ফরাসি সমর্থকদের অনুভূতির প্রতি শ্রদ্ধা রেখে নাকি ম্যাচের আগে মেসিকে সংবর্ধনা দেওয়া হয়নি বলে দেশটির সংবাদমাধ্যমের খবর।,তবে পিএসজির সমর্থকরা ঠিকই উষ্ণ অভ্যর্থনা জানায় মেসিকে। এজন্য ম্যাচ শেষে সমর্থকদের প্রতি কৃতজ্ঞতা প্রকাশ করেন গালতিয়ে।,“আমাদের সমর্থকরা যেভাবে তাকে স্বাগত জানিয়েছে, সেজন্য তাদের ধন্যবাদ। বিষয়টি তার কাছে অনেক কিছু। ম্যাচ কঠিন হয়ে গেলেও আমাদের সমর্থকরা তার পাশে ছিল।”,""মেসি ভালোভাবে সেরে উঠেছে। সে আমাদের সঙ্গে বেশ কয়েকটি সেশন অনুশীলন করেছে। তাকে ফুরফুরে এবং শারীরিকভাবে খুব ভালো দেখাচ্ছিল।”,মেসির দলে থাকা না-থাকার পার্থক্যও তুলে ধরেন পিএসজি কোচ। ৩৫ বছর বয়সী ফরোয়ার্ডের ফিটনেস নিয়ে খুশি তিনি।,""অবশ্যই, মেসি-সহ এবং তাকে ছাড়া দল ভিন্ন। আজ রাতে সে আমাদের জন্য গুরুত্বপূর্ণ একটি গোল করেছে। আমরা সবাই জানি যে, সে গোল করতে পছন্দ করে, সে এমন একজন খেলোয়াড় যার গোলের প্রয়োজন।”,""প্রথমার্ধের বিরতিতে তার সঙ্গে আমি কথা বলেছিলাম যে, সে কেমন অনুভব করছে। বলেছে, সে ভালো বোধ করছে। আমাদের মাঝে মেসিকে ফিরে পাওয়া গুরুত্বপূর্ণ। এমনকি সে ৯০ মিনিট খেলেছে, যা আরও ভালো ব্যাপার।”,Copyright © 2022, bdnews24",bn,2023-01-12 09:38:00+06:00
Bdnews24,টাঙ্গাইলে পারিবারিক কলহের জেরে একজনকে পিটিয়ে হত্যার অভিযোগ,samagrabangladesh,https://bangla.bdnews24.com/samagrabangladesh/i869tdi9bv,"পারিবারিক কলহের জের ধরে টাঙ্গাইলের কালিহাতী উপজেলায় এক ব্যক্তিকে পিটিয়ে হত্যার অভিযোগ উঠেছে।,বৃহস্পতিবার সকাল সাড়ে ১০টার দিকে উপজেলার পৌলী এলাকায় এ ঘটনা ঘটে বলে কালিহাতী থানার ওসি মোল্লা আজিজুর রহমান জানান।,নিহত ৫০ বছরের আবুল মাজম ওই গ্রামের মৃত আক্কেল আলীর ছেলে।,এলেঙ্গা পৌরসভার পাঁচ নম্বর ওয়ার্ডের কাউন্সিলর শুকুমার ঘোষ জানান, উপজেলার পৌলী এলাকায় আজাহার মিয়ার ছেলে বাবুল মণ্ডলের সঙ্গে পাশের স্বরপপুর গ্রামের আব্দুল বারেকের মেয়ে হামিদা বেগমের বিয়ে হয়।,বুধবার রাতে বাবুলের সঙ্গে তার স্ত্রী হামিদার ঝগড়া হয়।বিষয়টি জানতে পেরে বাবুলের শ্বশুর আব্দুল বারেক, শ্বাশুড়ী আনোয়ারা বেগম ও মামা শ্বশুর আফসার বৃহস্পতিবার সকাল ৯টার দিকে তাদের বাড়িতে যান।,বাবুল তখন ঘরে বসে খাবার খাচ্ছিলেন। এ সময় পেছন থেকে তার শ্বাশুড়ী আনোয়ারা তাকে লাঠি দিয়ে পেটাতে থাকে। বাবুলের আত্মচিৎকারে তার চাচাতো ভাই আবুল মাজম এগিয়ে আসলে তাকেও লাঠি দিয়ে আঘাত করা হয়।,এতে মাজম মাটিতে লুটিয়ে পড়লে স্থানীয়রা তাকে উদ্ধার করে হাসপাতালে নেয়ার পথে তার মৃত্যু হয়।,ওসি আজিজুর জানান, পুলিশ ঘটনাস্থল পরিদর্শন করেছে। এ ঘটনায় প্রাথমিক জিজ্ঞাসাবাদের জন্য দুই জনকে পুলিশ হেফাজতে আনা হয়েছে।,লাশের ময়নাতদন্ত শেষে বিস্তারিত জানা যাবে বলে জানান ওসি মোল্লা আজিজুর রহমান।,Copyright © 2022, bdnews24",bn,2023-01-12 09:43:00+06:00
Bdnews24,আফগানিস্তানের বিপক্ষে ওয়ানডে সিরিজ বাতিল করল অস্ট্রেলিয়া,cricket,https://bangla.bdnews24.com/cricket/donfmuqvs8,"আগামী মার্চে সংযুক্ত আরব আমিরাতে তিন ওয়ানডের সিরিজটি খেলার কথা ছিল দুই দলের। তালেবানরা আফগানিস্তানে নারীর অধিকার রক্ষা করছে না, এই কারণ দেখিয়ে সিরিজটি না খেলার সিদ্ধান্তের কথা বৃহস্পতিবার বিবৃতিতে জানায় সিএ।,সরকার এবং দেশের ক্রিকেটে সম্পৃক্তদের সঙ্গে আলোচনার পর ঘোষণাটি দিয়েছে অস্ট্রেলিয়ার ক্রিকেট বোর্ড।,“সম্প্রতি তালেবানরা আফগান মেয়েদের শিক্ষা, চাকরি এবং পার্ক ও জিমে যাওয়ার ওপর আরও সীমাবদ্ধতা আরোপ করার ঘোষণা দেওয়ার পর এসেছে এই সিদ্ধান্ত (সিরিজ না খেলার)।”,“আফগানিস্তানসহ পুরো বিশ্বে পুরুষ ও নারীদের খেলার বিকাশের জন্য সমর্থন দিতে সিএ প্রতিশ্রুতিবদ্ধ। দেশটির নারীদের অবস্থার উন্নয়নের অপেক্ষায় আমরা আফগানিস্তান ক্রিকেট বোর্ডের সঙ্গে যোগাযোগ রক্ষা করে যাব।”,আইসিসি ক্রিকেট বিশ্বকাপ সুপার লিগের অংশ ছিল সিরিজটি। অস্ট্রেলিয়া না খেলার সিদ্ধান্ত নেওয়ায় ৩০ পয়েন্ট যোগ হবে আফগানিস্তানের নামের পাশে। এতে বর্তমানে ১১৫ পয়েন্ট নিয়ে সাত নম্বরে থাকা আফগানরা সরাসরি জায়গা করে নেবে আগামী অক্টোবরের ওয়ানডে বিশ্বকাপে। ১২০ পয়েন্ট নিয়ে পাঁচে থাকা অস্ট্রেলিয়া আগেই নিশ্চিত করে নিয়েছে ভারত আসরে জায়গা।,দুই বছরের মধ্যে এ নিয়ে দ্বিতীয়বার আফগানিস্তানের বিপক্ষে দ্বিপাক্ষিক সিরিজ বাতিল করল অস্ট্রেলিয়া। নারীদের ক্রিকেটের প্রতি তালেবানদের অবস্থানের কারণে ২০২১ সালের নভেম্বরে হোবার্টে আফগানদের সঙ্গে একমাত্র টেস্ট ম্যাচটি খেলেনি তারা।,গত বছরের টি-টোয়েন্টি বিশ্বকাপে অবশ্য আফগানিস্তানের বিপক্ষে অ্যাডিলেইডে খেলেছিল অস্ট্রেলিয়া। সব মিলিয়ে আন্তর্জাতিক ক্রিকেটে চারবার মুখোমুখি হয়েছে দুই দল। তবে এখনও পরস্পরের সঙ্গে কোনো টেস্ট খেলেনি তারা।,আইসিসির পরবর্তী ভবিষ্যৎ সফরসূচিতে আগামী বছরের অগাস্টে নিরপেক্ষ ভেন্যুতে তিনটি টি-টোয়েন্টি খেলার কথা রয়েছে দুই দলের। এরপর ২০২৬ সালের অগাস্টে এক টেস্ট ও তিন টি-টোয়েন্টি খেলতে অস্ট্রেলিয়া সফর করার কথা আফগানদের। সিরিজগুলোর ভবিষ্যৎ অনেকটা নির্ভর করছে আফগানিস্তানে নারীদের প্রতি তালেবানদের দৃষ্টিভঙ্গির ওপর।,Copyright © 2022, bdnews24",bn,2023-01-12 09:58:00+06:00
Bdnews24,আরআরআর-এর ‘অস্কার’ ছুঁয়ে দেখতে চান শাহরুখ,glitz,https://bangla.bdnews24.com/glitz/dejs9kjqoq,"বলিউড তারকা শাহরুখ খানের প্রত্যাশা ‘বাজিমাত’ করা ভারতীয় নির্মাতা রাজামৌলির ‘আরআরআর’ টিম এবার জিতে নিক অস্কার। এবং সেই পুরস্কার যখন দেশে আসবে, সেটি একবার ছুঁয়ে দেখার ইচ্ছা জানিয়েছেন কিং খান। ,সেরা মৌলিক গানের গোল্ডেন গ্লোব পুরস্কার জিতে এরইমধ্যে ইতিহাস গড়েছে এ সিনেমার ‘নাটু নাটু’ গানটি। এই অর্জনের আগেই ‘আরআরআর‘ সিনেমার দক্ষিণী অভিনেতা রামচরণের কাছে নিজের ইচ্ছার কথা জানিয়েছিলেন শাহুরখ। ,তবে ঘটনার শুরু শাহরুখের ‘পাঠান’ সিনেমা দিয়ে। মঙ্গলবার ইউটিউবে ‘পাঠান’র এর ট্রেইলার আসার পর রামচরণ তার টুইটে লেখেন, “পাঠানের পুরো টিমকে শুভেচ্ছা জানাই। আপনাকে (শাহরুখ খান) অ্যাকশন সিকোয়েন্সে দেখার জন্য মুখিয়ে আছি।,জবাবে ভালোবাসা জানিয়ে শাহরুখ লেখেন, “আরআরআর টিম যখন ভারতে অস্কার নিয়ে আসবে, আমাকে শুধু একবার স্পর্শ করতে দিও।“,মঙ্গলবার রাতে যুক্তরাষ্ট্রের লস অ্যাঞ্জেলসের বেভারলি হিলটনে গোল্ডেন গ্লোব অ্যাওয়ার্ডসের ৮০তম আসর বসে।সেখানে মৌলিক গানের গোল্ডেন গ্লোব পুরস্কার জিতে নেয় তেলেগু ভাষার ‘নাটু নাটু’।,গানটি লিখেছেন কালা ভৈরব ও রাহুল সিপলিগঞ্জ। প্রবীণ সংগীত পরিচালক এমএম কিরাভানির সুরে কণ্ঠ দিয়েছেন রাহুল সিপলিগঞ্জ ও কালা ভৈরব। ,২০২১ সালে ইউক্রেইনের প্রেসিডেন্ট ভলোদিমির জেলেনস্কির সরকারি বাসভবনের সামনে এ গানের চিত্রায়ন হয়েছিল। ,পুরস্কারপ্রাপ্তির পর গানটি নিয়ে আবারও টুইট করেন উচ্ছ্বসিত শাহরুখ। সেখানে তিনি বলেন, সকালে ঘুম থেকে উঠে তার দিন শুরু হয়েছে ‘নাটু নাটু’ গানের তালে নেচে। ,সকালে বিছানা ছাড়ার পরই জানতে পেরেছিরেন ‘আরআরআর’’ টিমের সাফল্যের কথা। তখনই কোন কথা না বলে শুরু করে দেন নাচ।,রাইজ, রোর, রিভল্ট- এই তিন শব্দের অদ্যাক্ষর নিয়ে আরআরআআর মুক্তি পায় গতবছর মে মাসে। দুই রিয়েল-লাইফ হিরো কোমারাম ভীম ও অল্লুরি সীতারামা রাজুর জীবনের গল্প নিয়ে গড়ে উঠেছে এ সিনেমার কাহিনী। ,ভারতের ইতিহাসের অন্যতম ব্যয়বহুল এ সিনেমা মুক্তির পরপরই বক্স অফিসে দারুণ সাফল্য পায়। যুক্তরাষ্ট্রের বাজারেও ব্যবসা ভালো ব্যবসা করেছে এই তেলেগু সিনেমা। ,এবার গোল্ডেন গ্লোবে সেরা বিদেশি ভাষার চলচ্চিত্রের সংক্ষিপ্ত তালিকাতেও ছিল আরআরআর। তবে এ বিভাগে সেরার পুরস্কার জিতেছে আর্জেন্টিনা, ১৯৮৫।,Copyright © 2022, bdnews24",bn,2023-01-12 09:53:00+06:00
Bdnews24,বিপ্লব বড়ুয়াকে চট্টগ্রামের উত্তর-দক্ষিণ জেলা আওয়ামী লীগের সংবর্ধনা,politics,https://bangla.bdnews24.com/politics/n8iwzotplj,"আওয়ামী লীগের জাতীয় সম্মেলনে দ্বিতীয়বারের মত দপ্তর সম্পাদক হওয়ায় বিপ্লব বড়ুয়াকে সংবর্ধনা দিয়েছে চট্টগ্রামের উত্তর ও দক্ষিণ জেলা আওয়ামী লীগের নেতা-কর্মীরা।,বৃহস্পতিবার দুপুরে চট্টগ্রামের পুরাতন রেল স্টেশন চত্বরে এ সংবর্ধনা অনুষ্ঠানের আয়োজন করা হয়।,বিপ্লব বড়ুয়া বলেন, ""দায়িত্ব পাওয়া মানে সংবর্ধনা নেওয়া নয়, দায়িত্ব পাওয়া মানে দায়িত্ব পালন করার একটি দায়িত্ববোধ, কর্তব্যবোধ।"",গত ২৪ ডিসেম্বর আওয়ামী লীগের ২২তম সম্মেলেনে নতুন কমিটিতে দ্বিতীয়বারের মত বিপ্লব বড়ুয়াকে দপ্তর সম্পাদক করা হয়। ,অনুষ্ঠানে বিপ্লব বড়ুয়া বলেন, “বঙ্গবন্ধু কন্যা শেখ হাসিনা আমাকে যে সম্মান, যে ভালোবাসা দেখিয়ে চট্টগ্রামের মানুষের প্রতিও সম্মান দেখিয়েছেন… বাংলাদেশ আওয়ামী লীগের জাতীয় নেতৃত্বে আমার মত একজন নগণ্য মানুষকে তিনি দ্বিতীয়বার দপ্তর সম্পাদক করেছেন।,""আপনাদের (চট্রগ্রামের নেতাকর্মী) ভালোবাসায় আমি অভিভূত, আনন্দিত, আমার মত একজন ক্ষুদ্র কর্মীকে চট্টগ্রাম শহরে বরণ করেছেন। আপনাদের কাছে আমার কৃতজ্ঞতার শেষ নেই।"",চট্টগ্রামের আওয়ামী লীগের প্রতিষ্ঠাকালীন নেতারা ছাড়াও দলের প্রয়াত নেতাদের স্মরণ করেন বিপ্লব বড়ুয়া।,তিনি বলেন, ""আওয়ামী লীগে চট্টগ্রাম একটি গুরুত্বপূর্ণ ভূমিকা রাখে বলেই মাননীয় প্রধানমন্ত্রী শেখ হাসিনা পাঁচজনকে কেন্দ্রীয় কার্যনির্বাহী কমিটিতে রেখে চট্টগ্রামবাসীকে সম্মানিত করেছেন।,দেশের বিরুদ্ধে ষড়যন্ত্রকারীদের বিষয়ে সতর্ক থাকার আহ্বান জানিয়ে আওয়ামী লীগের দপ্তর সম্পাদক বলেন, ""আজকে রাষ্ট্রের বিরুদ্ধে, দেশের গণতান্ত্রিক শাসন ব্যবস্থার বিরুদ্ধে ষড়যন্ত্র হচ্ছে। এই ষড়যন্ত্রকারীরা শুধু দেশে নয়, দেশের বাইরে বাংলাদেশের বিরুদ্ধে অপপ্রচার করে গণতান্ত্রিক শাসন ব্যবস্থাকে ব্যহত করতে চায়।”,চট্টগ্রাম উত্তর জেলা আওয়ামী লীগের সভাপতি এম এ সালামের সভাপতিত্বে সংবর্ধনা অনুষ্ঠানে চট্টগ্রাম জেলা পরিষদের চেয়ারম্যান এটিএম পিয়ারুল ইসলাম, উত্তর জেলা আওয়ামী লীগের সাধারণ সম্পাদক শেখ আতাউর রহমান, দক্ষিণ জেলা আওয়ামী লীগের সাধারণ সম্পাদক মফিজুর রহমান, মহানগর স্বেচ্ছাসেবক লীগের সভাপতি দেবাশীষ নাথ দেবু, সাধারণ সম্পাদক আজিজুর রহমান আজিজ, চট্টগ্রাম দক্ষিণ জেলা স্বেচ্ছাসেবক লীগের সভাপতি ও সাতকানিয়া পৌর মেয়র মোহাম্মদ জোবায়ের উপস্থিত ছিলেন।,Copyright © 2022, bdnews24",bn,2023-01-12 10:20:00+06:00
Bdnews24,চট্টগ্রামের নুপুর মার্কেটে আগুন,ctg,https://bangla.bdnews24.com/ctg/7uhai7obhx,"চট্টগ্রামের নুপুর মার্কেটে জুতার একটি গুদামে অগ্নিকাণ্ডের ঘটনা ঘটেছে।,বৃহস্পতিবার বেলা সাড়ে ৩টার দিকে নুপুর মার্কেটের ছয়তলায় আল মদিনা সু স্টোরের গুদামে আগুন লাগে বলে জানিয়েছে ফায়ার সার্ভিস।,আগ্রাবাদ ফায়ার সার্ভিসের উপ সহকারী পরিচালক মো. আবদুল্লাহ বিডিনিউজ টোয়েন্টিফোর ডটকমকে বলেন, “নুপুর মার্কেটের ছয়তলায় গুদামটিতে তৈরি জুতা এবং কম্বল ছিল। সেখানে আগুন লাগার সংবাদ পাবার পর নন্দনকানন, চন্দনপুরা ও আগ্রাবাদ ফায়ার স্টেশনের আটটি গাড়ি ঘটনাস্থলে গিয়ে সন্ধ্যা ৭টার দিকে আগুন নিয়ন্ত্রণে আনে। ,“সেখানে কোনো হতাহতের ঘটনা ঘটেনি।  কী পরিমাণ জুতা পুড়ে পুড়ে গেছে বা ক্ষয়ক্ষতি হয়েছে- তা তদন্ত করে বলা যাবে।” ,আগুন লাগার সুনির্দিষ্ট কারণ তাৎক্ষণিকভাবে তিনি বলতে পারেননি।,আগুন লাগার সময় ৪ কর্মী সেখানে কাজ করছিল উল্লেখ করে আল মদিনা সু স্টোরের মালিক আহমদুল হক দাবি করেছেন, গুদামে ৫০ থেকে ৬০ লাখ টাকা মূল্যের বিভিন্ন ধরনের জুতো ছিল। ,অগ্নিকাণ্ডের ঘটনাটি যেখানে ঘটেছে, সেখানে যেতে হয় সরু একটি গলি দিয়ে। স্থানীয়দের কাছে ওই এলাকা নুপুর মার্কেট বা পাখি গলি হিসেবে পরিচিত।,সেখানে বিভিন্ন ধরনের দোকান থাকলেও আগুন অন্যান্য স্থানে ছড়াতে পার নি। তবে গুদামে আগুন লাগায় সেখানে বিপুল ধোঁয়ার সৃষ্টি হয়। ,Copyright © 2022, bdnews24",bn,2023-01-12 10:50:00+06:00
Bdnews24,পেশাদার ক্যারিয়ারের ইতি টেনে দিলেন ব্রাজিলের মিরান্দা,sport,https://bangla.bdnews24.com/sport/yca6l92fey," ,টুইটারে পোস্ট করে গত বুধবার নিজের সিদ্ধান্ত জানান মিরান্দা। পথচলার বাঁকে বাঁকে পাশে থাকাদের ধন্যবাদ জানাতে ভোলেননি তিনি। ,“মুহূর্তটি এসে গেছে। যারা আমাকে সমর্থন করেছেন তাদের সবাইকে আমি বিশেষভাবে ধন্যবাদ জানাই। তোমাকে অনেক ধন্যবাদ, ফুটবল!” ,আতলেতিকো মাদ্রিদ ও ইন্টার মিলানের মতো ক্লাবগুলোতে খেলে ২০২১-২২ মৌসুমে ব্রাজিলিয়ান ক্লাব সাও পাওলোতে ফেরেন মিরান্দা। এই ক্লাবটির জার্সিতেই পাদপ্রদীপের আলোয় উঠে এসেছিলেন তিনি। ,আতলেতিকোতে যোগ দেওয়ার আগে সাও পাওলোর হয়ে মিরান্দা জিতেন টানা তিনটি লিগ শিরোপা। স্প্যানিশ ক্লাবটির হয়ে তার উল্লেখযোগ্য অর্জনের মধ্যে রয়েছে ২০১৩-১৪ মৌসুমে লা লিগা জয় ও সেবারের চ্যাম্পিয়ন্স লিগে রানার্সআপ হওয়া। ,জাতীয় দলের হয়ে মিরান্দার অভিষেক ২০০৯ সালে। ব্রাজিলের জার্সিতে ৫৮টি ম্যাচ খেলা এই সেন্টার-ব্যাক ছিলেন দেশটির ২০০৯ কনফেডারেশন্স কাপ ও ২০১৯ সালে কোপা আমেরিকা জয়ী দলের সদস্য।,Copyright © 2022, bdnews24",bn,2023-01-12 10:26:00+06:00
Bdnews24,আরও গোপন নথি পেলেন বাইডেনের সহযোগীরা,world,https://bangla.bdnews24.com/world/k0itgz8ojs,"জো বাইডেন যখন ভাইস প্রেসিডেন্ট ছিলেন, তখনকার সময়ের আরও কিছু সরকারি গোপন নথি নতুন এক জায়গা থেকে উদ্ধার করেছেন তার সহযোগীরা।,এই ঘটনা হোয়াইট হাউসের রাজনৈতিক লজ্জা আরও বাড়িয়েছে বলে জানিয়েছে বিবিসি।,ওয়াশিংটন ডিসিতে বাইডেনের ভাইস-প্রেসিডেন্টের মেয়াদ পরবর্তী ব্যক্তিগত কার্যালয় থেকে কয়েক মাসে আগে একদফা গোপন সরকারি নথি মিলেছিল।,এই ঘটনা ও প্রাপ্ত নথিগুলো খতিয়ে দেখছে যুক্তরাষ্ট্রের বিচার মন্ত্রণালয়।,দেশটির সাবেক প্রেসিডেন্ট ডনাল্ড ট্রাম্প যখন গোপনীয় নথি সুরক্ষিত রাখার আইন লংঘনের অভিযোগে বিচারের মুখোমুখি সেসময় বাইডেনের কার্যালয় থেকে পুরনো নথি পাওয়ার এ ঘটনা ডেমোক্র্যাট পার্টির কর্মী-সমর্থকদের চোখ কপালে তুলে দিয়েছে।,বাইডেনের সহযোগীরা দ্বিতীয় দফায় যে গোপন নথিগুলো পেলেন, সেটি কখন, কোথায় মিলল তা পরিষ্কার জানা যায়নি।,হোয়াইট হাউসের কাছে অবস্থিত থিঙ্ক ট্যাঙ্ক পেন বাইডেন সেন্টার থেকে নভেম্বরে ১০টির মতো গোপন নথি পাওয়া গেলেও ওই উদ্ধারের ঘটনা চলতি সপ্তাহেই আলোর মুখ দেখে।,ওই নথিগুলোতে ইউক্রেইন, ইরান ও যুক্তরাজ্য সংক্রান্ত গোয়েন্দা তথ্য ও ব্রিফিং ছিল বলে জানা গেছে।,হোয়াইট হাউস এখন পর্যন্ত দ্বিতীয় দফায় পাওয়া গোপন নথির বিষয়ে কোনো মন্তব্য করেনি।,এর আগে বুধবার বাইডেনের প্রেস সেক্রেটারি কারিন জঁ-পিয়ের তার দৈনন্দিন ব্রিফিংয়ে প্রথম দফায় পাওয়া গোপন নথি বিষয়ে কোনো প্রশ্নের জবাব দিতে রাজি হননি।,“এটা এখন বিচার মন্ত্রণালয়ের পর্যালোচনায় আছে। গতকাল প্রেসিডেন্ট এ প্রসঙ্গে যা বলেছেন, আমি তার চেয়ে বেশি কিছু বলতে পারছি না,” বলেছেন তিনি।,আগের দিন মঙ্গলবার বাইডেন তার এক সময়ের ব্যবহৃত কার্যালয় থেকে সরকারি গোপন নথি পাওয়ার ঘটনায় ‘বিস্মিত’ হওয়ার কথা জানিয়েছিলেন। বলেছিলেন, বিচার মন্ত্রণালয়ের পর্যালোচনায় তিনি ‘সহযোগিতা’ করছেন।,এমন এক সময়ে হোয়াইট হাউস এ বিতর্কে জড়াল যখন যুক্তরাষ্ট্রের কংগ্রেসের নিম্নকক্ষ প্রতিনিধি পরিষদের দখল নেওয়া রিপাবলিকানরা ডেমোক্র্যাট প্রেসিডেন্টের নানান পদক্ষেপ যাচাই বাছাইয়ে বদ্ধপরিকর।,“এখন ওয়াশিংটনে ডেমোক্র্যাটদের একদলীয় শাসন নেই। তাদের কাজের তদারকি ও জবাবদিহিতাও আসছে,” বুধবার বলেন প্রতিনিধি পরিষদের ওভারসাইট কমিটির নতুন চেয়ারম্যান জেমস কমার।,কমিটি এরই মধ্যে মার্কিন প্রেসিডেন্ট ও তার পরিবারের সদস্যদের বিষয়ে খোঁজখবর নেওয়া শুরু করেছে, তারা নভেম্বরে প্রাপ্ত গোপন নথি এবং এ সংক্রান্ত তারবার্তা তাদের কাছে জমা দিতে হোয়াইট হাউসকে অনুরোধও করেছে।,হোয়াইট হাউস জানিয়েছে, গোপন নথি পাওয়ার পরপরই তারা এ বিষয়টি যুক্তরাষ্ট্রে ন্যাশনাল আর্কাইভকে জানিয়েছে, আর্কাইভ পরদিন সকালে সেগুলো নিয়েও গেছে।,Copyright © 2022, bdnews24",bn,2023-01-12 10:43:00+06:00
Bdnews24,‘রিয়াল ম্যাচে ভাগ্যকে পাশে পাইনি’,sport,https://bangla.bdnews24.com/sport/hmdskntga0,"সৌদি আরবের রিয়াদে বুধবার রাতে নির্ধারিত ও অতিরিক্ত সময়ে ১-১ ড্রয়ের পর টাইব্রেকারে ৪-৩ গোলে জিতে ফাইনালে পা রাখে শিরোপাধারী রিয়াল।,প্রথমার্ধে করিম বেনজেমার পেনাল্টি গোলে এগিয়ে যায় মাদ্রিদের দলটি। দ্বিতীয়ার্ধের শুরুতে সমতা টানেন ভালেন্সিয়ার ফরোয়ার্ড সামুয়েল লিনো।,ম্যাচজুড়ে দারুণ কিছু সেভ করেন ভালেন্সিয়ার গোলরক্ষক জর্জিও মামারদাশভিলি ও রিয়ালের থিবো কোর্তোয়া। অতিরিক্ত সময়ে গোল প্রায় পেয়েই যাচ্ছিল ভালেন্সিয়া ১১০তম মিনিটে ফ্রান পেরেসের শট কোনোমতে আটকে রিয়ালকে স্বস্তিতে রাখেন কোর্তোয়া। পরে টাইব্রেকারে হোসে গায়ার শটও আটকে দেন এই বেলজিয়ান গোলরক্ষক।,ম্যাচ শেষে গাত্তুসো প্রশংসায় ভাসালেন প্রতিপক্ষের গোলরক্ষককে। একই সঙ্গে ভাগ্যকে পাশে না পাওয়ার আক্ষেপ ঝরল ইতালির ২০০৬ বিশ্বকাপ জয়ী সাবেক এই ডিফেন্সিভ মিডফিল্ডারের কণ্ঠে।,“কোর্তোয়া এমন একজন গোলরক্ষক, যে অনেক বছর ধরে শীর্ষ পর্যায়ে অবিশ্বাস্য খেলছে। সে বিশ্বের সেরা পাঁচ গোলরক্ষকের মধ্যে আছে। মামারদাশভিলিও ৪-৫টি খুব ভালো সেভ করেছে। আজ ভাগ্য আমাদের পাশে ছিল না, কিন্তু এটাই ফুটবল। একজন খেলোয়াড় হিসেবে আমি টাইব্রেকারে বিশ্বকাপ জিতেছি। এখানে ভাগ্যবান হতে হয়, আজ আমরা যা ছিলাম না।”,“দল ও খেলোয়াড়দের পারফরম্যান্স নিয়ে আমি খুব গর্বিত। আমরা দারুণ মানসিকতা নিয়ে খেলেছি। আমাদের এমনই হতে হবে, (লা লিগা) কাদিসের বিপক্ষে যার অভাব ছিল। আমাদের এভাবে চালিয়ে যেতে হবে, কারণ আমরা তরুণ দল। এই দলের ভালো মান ও মানসিকতা আছে। আজ আমরা মাঠে দেখিয়েছি; আমরা দারুণ একটি দলের বিপক্ষে, দারুণ সব খেলোয়াড় এবং একজন কোচের বিপক্ষে ১২০ মিনিট পর্যন্ত খেলেছি। আমরা হেরেছি, কিন্তু আমাদের এভাবে এগিয়ে যেতে হবে।”,Copyright © 2022, bdnews24",bn,2023-01-12 10:56:00+06:00
Bdnews24,"কোভিড: এক দিনে শনাক্ত ৪ রোগী, সবাই ঢাকার",coronavirus-pandemic,https://bangla.bdnews24.com/coronavirus-pandemic/5zstt5xcmt,"দেশে গত এক দিনে ৪ জন কোভিড রোগী শনাক্ত হয়েছে, যাদের সবাই ঢাকা মহানগর ও জেলার বাসিন্দা। দেশের বাকি ৬৩ জেলায় আর কারও শরীরে সংক্রমণ ধরা পড়েনি। ,স্বাস্থ্য অধিদপ্তর জানিয়েছে, বৃহস্পতিবার সকাল পর্যন্ত আগের ২৪ ঘণ্টায় ১ হাজার ৭৪৪টি নমুনা পরীক্ষা করে নতুন ওই চারজন রোগী শনাক্ত হয়। এই সময়ে মৃত্যু হয়নি কারও।  ,তাতে দিনে শনাক্তের হার কমে হয়েছে ০ দশমিক ২৩ শতাংশ, যা আগের দিন ০ দশমিক ৯৫ শতাংশ ছিল।,নতুন রোগীদের নিয়ে দেশে মোট শনাক্ত কোভিড রোগীর সংখ্যা বেড়ে ২০ লাখ ৩৭ হাজার ৩৩১ জন হয়েছে। মৃতের মোট সংখ্যা আগের মতই ২৯ হাজার ৪৪১ জন রয়েছে।,গত ২৪ ঘণ্টায় ১৫৪ জন কোভিড রোগীর সেরে ওঠার তথ্য দিয়েছে স্বাস্থ্য অধিদপ্তর। তাদের নিয়ে এ পর্যন্ত সুস্থ হলেন ১৯ লাখ ৮৯ হাজার ১৩৯ জন।,বাংলাদেশে করোনাভাইরাসের প্রথম সংক্রমণ ধরা পড়েছিল ২০২০ সালের ৮ মার্চ। ডেল্টা ভ্যারিয়েন্টের ব্যাপক বিস্তারের মধ্যে গত বছরের ২৮ জুলাই দেশে রেকর্ড ১৬ হাজার ২৩০ জন নতুন রোগী শনাক্ত হয়।,প্রথম রোগী শনাক্তের ১০ দিন পর ২০২০ সালের ১৮ মার্চ দেশে প্রথম মৃত্যুর তথ্য নিশ্চিত করে স্বাস্থ্য অধিদপ্তর। ২০২১ সালের ৫ অগাস্ট ও ১০ অগাস্ট ২৬৪ জন করে মৃত্যুর খবর আসে, যা মহামারীর মধ্যে এক দিনের সর্বোচ্চ সংখ্যা।,বিশ্বে করোনাভাইরাস আক্রান্ত হয়ে এ পর্যন্ত মারা গেছে ৬৭ লাখ ১৫ হাজারের বেশি মানুষ। বিশ্বজুড়ে আক্রান্ত ছাড়িয়েছে ৬৬ কোটি ৫৮ লাখ।,Copyright © 2022, bdnews24",bn,2023-01-12 10:31:00+06:00
Bdnews24,জাবিতে মারধরের পরে ভয়ে কাজে আসছেন না নির্মাণ শ্রমিকরা,samagrabangladesh,https://bangla.bdnews24.com/samagrabangladesh/gatpnnj0uo,"জাহাঙ্গীরনগর বিশ্ববিদ্যালয়ে ছাত্রলীগ কর্মীর হাতে রাজমিস্ত্রিকে মারধরের ঘটনায় ভয়ে দুই দিন ধরে কাজ করতে আসছে না নির্মাণ শ্রমিকরা।,১০ জানুয়ারি বিকালে বিশ্ববিদ্যালয়ের আল-বেরুনি হলের এ ব্লকে সংস্কার করা একটি জানালার কাঁচ ভেঙে পড়লে ওই মিস্ত্রিকে মারধর করা হয় বলে জানান সংস্কার কাজের ঠিকাদার মো. জামাল।,তিনি বিডিনিউজ টোয়েন্টিফোর ডটকমকে বলেন, “মঙ্গলবার বিকালে জানালার একটি কাঁচ ভেঙে পড়লে আল বেরুনি হলের কয়েকজন সেখানে আসে। তাদের মধ্যে একজন মাহতাব নামের মিস্ত্রিকে মারধর করে। এরপর থেকে মিস্ত্রিরা আর কাজে আসছে না।”,“জানালায় পুডিং লাগানো হয়েছিলো, কিন্তু পুডিং ঠিকমতো শুকায়নি, যার ফলে কাঁচ ভেঙে পড়েছিলো। পুডিং শুকানোর আগে জানালা রাফ ব্যবহার করলে তো কাঁচ ভাঙাটা স্বাভাবিক।”,মিস্ত্রিকে মারধরের পরে কী হয়েছিল জানতে চাইলে জামাল বলেন, “শ্রমিকরা যেন কিছু মনে না করে এবং 'এটি ভুল বুঝাবুঝি হয়েছিল' এরকম একটি মীমাংসা করে দেয় হলের এনাম (এনামুর রহমান) ভাই। মীমাংসা করে দিলে তো আর কিছু বলার নাই। আর হলের ছাত্রদের তো শ্রমিকরা এমনিই ভয় পায়।”,কে মারধর করেছে তার নাম বলতে না পারলেও তিনি যে হলের ছাত্রলীগের রাজনীতি করেন এটি বিডিনিউজ টোয়েন্টিফোর ডটকমকে নিশ্চিত করেছেন জামাল।,এদিকে নাম প্রকাশ না করার শর্তে এক ছাত্রলীগ নেতা বিডিনিউজ টোয়েন্টিফোর ডটকমকে জানান, ছাত্রলীগের কয়েকজন সেখানে উপস্থিত থাকলেও মিস্ত্রিকে মারধর করেন পাবলিক হেলথ্ এন্ড ইনফরমেটিকস্ বিভাগের জোবায়েদ আশিক।,তবে বিশ্ববিদ্যালয় ছাত্রলীগের সহ-সভাপতি এনামুর রহমানের কাছে মীমাংসা করার বিষয়ে জানতে চাইলে তিনি বিডিনিউজ টোয়েন্টিফোর ডটকমকে বলেন, “আমি এ ব্যাপারে কিছুই জানি না।”,শাখা ছাত্রলীগের সভাপতি আক্তারুজ্জামান সোহেল বিডিনিউজ টোয়েন্টিফোর ডটকমকে বলেন, “ছাত্রলীগের কেউ যদি কোনও শ্রমিককে মারধর করে থাকে তাহলে নিয়ম অনুযায়ী ব্যবস্থা নিব।”,আল বেরুনী হলের প্রাধ্যক্ষ সিকদার মো. জুলকারনাইন বিডিনিউজ টোয়েন্টিফোর ডটকমকে বলেন, “সংস্কার কাজটা মূলত প্রজেক্ট অফিস দেখছে। তারপরও আমি হলে খোঁজ-খবর নিয়েছি কাউকে মারধর করা হয়েছে কিনা, কিন্তু কেউ জানে না। এখন পর্যন্ত কোনও প্রকার অভিযোগ আসেনি।”,হলের সংস্কার কাজের দায়িত্ব বিশ্ববিদ্যালয়ের পরিকল্পনা ও উন্নয়ন অফিসের ওপর ন্যস্ত।,পরিকল্পনা ও উন্নয়ন অফিসের উপ-পরিচালক প্রকৌশলী ফাহমিদা মাসউদ বলেন, “হলের সংস্কার কাজগুলো আমরাই দেখছি। শিক্ষার্থীদের সঙ্গে একটি অনাকাঙ্ক্ষিত ঘটনার জেরে শ্রমিকরা দুই দিন ধরে কাজে আসছেন না।”,তবে শুক্রবার থেকে শ্রমিকরা কাজ ফিরবেন বলে জানিয়েছেন তিনি।,Copyright © 2022, bdnews24",bn,2023-01-12 11:10:00+06:00
Bdnews24,গোল করে রোনালদোর মতো উদযাপন মার্সেলোর,sport,https://bangla.bdnews24.com/sport/oljf0ei3dd,"দারুণ এক ভলিতে বল জালে পাঠিয়ে দৌড় দিলেন গোলদাতা। দুই হাত উপরে তুলে লাফিয়ে উঠে করলেন ‘সিউ’ উদযাপন। না, তিনি পর্তুগিজ মহাতারকা ক্রিস্তিয়ানো রোনালদো নন। এই উদযাপন ব্রাজিলিয়ান লেফট-ব্যাক মার্সেলোর।,গ্রিক কাপে বুধবার রাতে আর্তোমিতোসের বিপক্ষে অলিম্পিয়াকোসের হয়ে গোল করে হুবহু রোনালদোর মতো উদযাপন করেন মার্সেলো। ম্যাচটি ২-২ গোলে ড্র হয়। তবে দুই লেগ মিলিয়ে ৬-৩ গোলের অগ্রগামিতায় পরের ধাপে যায় অলিম্পিয়াকোস।,লম্বা একটা সময় ধরে রোনালদোর ক্লাব সতীর্থ ছিলেন মার্সেলো। ইউরোপের সফলতম ক্লাব রিয়াল মাদ্রিদের হয়ে এক সঙ্গে খেলেছেন তারা। দুইজনের সম্পর্কটা বেশ ঘনিষ্ঠ, ভাইয়ের মতো।,২০০৭ সালে বের্নাবেউয়ের দলটিতে যোগ দেন মার্সেলো। দুই বছর পর রিয়ালে আসেন রোনালদো। এরপর দীর্ঘ ৯ বছর এই ক্লাবে একসঙ্গে খেলেছেন দুইজন। পাঁচটি চ্যাম্পিয়ন্স লিগসহ জিতেছেন ভুরিভুরি শিরোপা।,বের্নাবেউয়ের ক্লাবটির হয়ে রেকর্ড ৪৫১ গোল করেছেন রোনালদো। যার মধ্যে বড় একটি অংশে অবদান ছিল মার্সেলোর।,২০১৮ সালে ইউভেন্তুসে পাড়ি জমান রোনালদো। এরপর ইংলিশ প্রিমিয়ার লিগের দল ম্যানচেস্টার ইউনাইটেড ঘুরে এখন তিনি চুক্তি করেছেন সৌদি আরবের ক্লাব নাস্‌রের সঙ্গে। আর গত বছর রিয়াল ছেড়ে অলিম্পিয়াকোসের যোগ দেন মার্সেলো।,এখন ভিন্ন দুই ক্লাবে খেললেও রোনালদো যে খুব কাছের একজন এই উদযাপনে সেটাই যেন আরও একবার মনে করিয়ে দিলেন মার্সেলো।,Copyright © 2022, bdnews24",bn,2023-01-12 11:20:00+06:00
Bdnews24,‘বম পার্টি’র আস্তানায় প্রশিক্ষণে যাওয়া আরও ৫ জঙ্গি পাহাড়ে গ্রেপ্তার,samagrabangladesh,https://bangla.bdnews24.com/samagrabangladesh/ys8mvc5cc8,"বান্দরবানের পাহাড়ের গহীনে সশস্ত্র দল ‘কেএনএফ’ বা ‘বম পার্টি’র আস্তানায় প্রশিক্ষণ গ্রহণ করতে যাওয়া নতুন জঙ্গি সংগঠন ‘জামাতুল আনসার ফিল হিন্দাল শারক্বীয়া’র আরও পাঁচ সদস্যকে গ্রেপ্তারের তথ্য জানিয়েছে র‌্যাব। ,রোয়াংছড়ি ও থানচি উপজেলার গভীর অরণ্যে অভিযান চালিয়ে পাঁচ জঙ্গিকে গ্রেপ্তার করা হয়েছে বলে জানিয়েছেন পুলিশের এলিট বাহিনী র‌্যাবের আইন ও গণমাধ্যম শাখার পরিচালক কমান্ডার খন্দকার আল মঈন।,গ্রেপ্তার চার জঙ্গি হলেন- নোয়াখালীর সোনাইমুড়ি থানার মুকিল্লা গ্রামের বাসিন্দা আব্দুল কুদ্দুসের ছেলে নিজামুদ্দিন হিরণ ওরফে ইউসুফ (৩০), সিলেটের সিরাজুল ইসলামের ছেলে সাদিকুর রহমান সুমন ওরফে ফারকুন (৩০) এবং কুমিল্লার আব্দুর রাজ্জাকের ছেলে সালেহ আহমেদ ওরফে সাইহা (২৭), মৃত শফিকুল ইসলামের ছেলে বায়েজিদ ইসলাম ওরফে মুয়াছ ওরফে বাইরু (২১)। এবং বাকি একজন কুমিল্লার কিশোর (১৭)।,বৃহস্পতিবার সকালে বান্দরবান জেলা পরিষদের কনফারেন্স রুমে সংবাদ সম্মেলনে র‌্যাব জানায়, গ্রেপ্তারকৃতদের মধ্যে সালেহ আহমেদ, সাদিকুর রহমান ও কুমিল্লার এক কিশোরকে থানচি এবং বায়েজিদ ও নিজামুদ্দিন হিরণকে রোয়াংছড়ি উপজেলার দুর্গম এলাকা থেকে গ্রেপ্তার করা হয়েছে। তবে তাদের কাছ থেকে কোনো অস্ত্র পাওয়া যায়নি।,সংবাদ সম্মেলনে আরও বলা হয়, গ্রেপ্তার কিশোর (১৭) কুমিল্লা থেকে নিখোঁজ আটজনের মধ্যে একজন। সাদিকুর সিলেট থেকে নিখোঁজ হওয়া চার তরুণের মধ্যে একজন। গ্রেপ্তার সবার নাম ‘হিজরতের উদ্দেশ্যে’ নিখোঁজ হওয়া ৫৫ জনের তালিকায় রয়েছে।,পার্বত্য চট্টগ্রামের বান্দরবান জেলায় কুকিচিন ন্যাশনাল ফ্রন্ট (কেএনএফ) নামে একটি সশস্ত্র সংগঠন অর্থের বিনিময়ে নতুন জঙ্গি সংগঠন ‘জামাতুল আনসার ফিল হিন্দাল শারক্বীয়া’র সদস্যদের সামরিক প্রশিক্ষণ দেওয়া হয় বলে অক্টোবরে সংবাদ সম্মেলন করে জানান র‌্যাব।,অক্টোবর মাস থেকে জঙ্গি ও কেএনএফ সদস্যদের বিরুদ্ধে রোয়াংছড়ি ও রুমা উপজেলায় যৌথ অভিযান চালাচ্ছে র‌্যাব ও সেনা সদস্যরা। পরবর্তী সময়ে এ অভিযান চালানো হয় থানচি উপজেলাতেও। যৌথ বাহিনীর এ অভিযানে এ পর্যন্ত নতুন জঙ্গি সংগঠন ‘জামাতুল আনসার ফিল হিন্দাল শারক্বীয়া’র ১২ জন সদস্য এবং কেএনএফের পাহাড়ে যারা ‘বম পার্টি’ নামে পরিচিত তাদের ১৩ সদস্যকে গ্রেপ্তার করা হয়েছে।,গ্রেপ্তার সদস্যদের বরাতে র‌্যাব ২১ অক্টোবর জানিয়েছিল, কুকি চিন ন্যাশনাল ফ্রন্ট বা কেএনএফ এর প্রতিষ্ঠাতা নাথান বমের সাথে ২০২১ সালে জামাতুল আনসারের আমিরের সমঝোতা হয়। পার্বত্য অঞ্চলে কেএনএফ’র ছত্রছায়ায় জামাতুল আনসার সদস্যদের ২০২৩ সাল পর্যন্ত প্রশিক্ষণ দেওয়ার জন্য তাদের মধ্যে চুক্তিও হয়। সেই চুক্তি অনুযায়ী প্রতি মাসে তিন লাখ টাকা দেওয়ার পাশাপাশি কেএনএফ সদস্যদের খাবার খরচ বহন করে জামাতুল আনসার।,বুধবার যাদের গ্রেপ্তার করা হয়েছে তারাও এই প্রক্রিয়ার অংশ হিসেবেই সেখানে প্রশিক্ষণে গিয়েছিলেন। কেউ কেউ প্রশিক্ষণ শেষ করে বিভিন্ন ক্যাম্পে অবস্থান করছিলেন বলে সংবাদ সম্মেলনে জানান র‌্যাবের আইন ও গণমাধ্যম শাখার পরিচালক কমান্ডার খন্দকার আল মঈন।,তিনি জঙ্গি সংগঠন ‘জামাতুল আনসার ফিল হিন্দাল শারক্বীয়া’র কাঠামো সম্পর্কে বলতে গিয়ে জানান, সংগঠনটির ছয়জন শুরা সদস্য রয়েছে। তার মধ্যে আব্দুলাহ মাইমুন দাওয়াতি শাখার প্রধান, মাসকুর রহমান সামরিক শাখার প্রধান, মারুফ আহমেদ সামরিক শাখার দ্বিতীয় প্রধান, মোশারফ হোসেন রাকিব অর্থ ও গণমাধ্যম শাখার প্রধান।,এ ছাড়া সংগঠনের প্রধান উপদেষ্টা শামীম মাহফুজ প্রশিক্ষণের সার্বিক তত্ত্বাবধায়ক করতেন এবং ভোলার শায়েখ আলেম বিভাগের প্রধান হিসেবে আছেন।,অপরদিকে ভাংচুংলিয়াম বম, লালজং মুই ও লালমুনঠিয়ালের তত্ত্বাবধানে কেএনএফ গহীন পাহাড়ে জঙ্গিদের প্রশিক্ষণের আয়োজন করে বলে সংবাদ সম্মেলনে জানানো হয়।,র‌্যাবের আইন ও গণমাধ্যম শাখার পরিচালক লিখিত বক্তব্যের গ্রেপ্তার পাঁচজনের পরিচয় ও জঙ্গি সম্পৃক্ততার বিবরণও তুলে ধরেন।,নোয়াখালীর এই যুবক ২০১৯ সালে ওমান থেকে দেশে ফিরে এসে ব্যবসার সুবাদে জহির নামে এক ব্যক্তির মাধ্যমে জঙ্গিবাদের উদ্বুদ্ধ হয়ে সংগঠনে যোগদান করেন। ২০২১ সালে তিনি ‘হিজরতের’ প্রস্তুতি গ্রহণ করে। এরপর ২০২১ সালের ডিসেম্বর মাসে সামরিক প্রশিক্ষণের জন্য পার্বত্য চট্টগ্রামে যান।, কুমিল্লার একটি নূরানী মাদ্রাসায় শিক্ষকতা করতেন। পাহাড়ে অবস্থানরত অপর এক জঙ্গি নেতা মো. দিদার হোসেন ওরফে চম্পাইয়ের মাধ্যমে এই জঙ্গি সংগঠনে যুক্ত হন। ২০২১ সালে ফেব্রুয়ারি মাসে তিনিসহ আরও সাতজন সামরিক প্রশিক্ষণের জন্য কেএনএফ ক্যাম্পে যান।, সিলেটের একটি জিমনেসিয়ামে প্রশিক্ষক হিসেবে কাজ করতেন। জঙ্গি সংগঠনের সামরিক শাখার সদস্য রনবীরের মাধ্যমে তিনি এই সংগঠনে যোগদান করেন। সিলেট থেকে যে চারজন তরুণ স্বেচ্ছায় নিখোঁজ হয়ে জঙ্গিবাদের জড়ান, তিনি তার মধ্যে একজন।,ফারকুন জঙ্গি সংগঠনের দ্বিতীয় ব্যাচের প্রশিক্ষণার্থী। তিনি ২০২১ সালের ১৫ নভেম্বর প্রশিক্ষণ নেওয়ার জন্য বান্দরবানে আসেন। সামরিক প্রশিক্ষণ শেষে বিভিন্ন ক্যাম্পে অবস্থান করছিলেন।,: সংগঠনটির আমির আনিছ মাহমুদের মাধ্যমে জঙ্গিবাদে জড়িয়ে পড়েন। ২০২১ সালের নভেম্বরে সামরিক প্রশিক্ষণের জন্য তিনি বান্দরবানে আসেন।,কুমিল্লা থেকে ‘হিজরতের উদ্দেশ্যে’ যে আটজন নিখোঁজ হয় তার মধ্যে সে একজন। কুমিল্লা থেকে বেরিয়ে সে নারায়ণগঞ্জে আব্দুল্লাহ নাফিজ নামে একজনের তত্ত্বাবধানে ছিলেন। ২০২২ সালের ১৮ সেপ্টেম্বর সে বান্দরবানে আসে। তারপর থেকে সেখানেই ছিল।,কুমিল্লা থেকে নিখোঁজ হওয়া আটজনের মধ্যে চারজনকে এরই মধ্যে আইনের আওতায় নিয়ে আসা হয়েছে এবং একজনকে পরিবারের কাছে হস্তান্তর করা হয়েছে।,বাকি তিনজনকে খুঁজে বের করতে অভিযান চলমান রয়েছে বলে র‌্যাব জানিয়েছে।,Copyright © 2022, bdnews24",bn,2023-01-12 11:05:00+06:00
Bdnews24,৫০ বছর পূর্তিতে ব্র্যাকের ‘আশার উৎসব’,bangladesh,https://bangla.bdnews24.com/bangladesh/gb485b0tq0,"বাংলাদেশের হৃদয় থেকে যাত্রা করে বিশ্বজুড়ে আশা জাগানোর ৫০ বছর পূর্তি উপলক্ষে আশার উৎসব ‘হোপ ফেস্টিভাল’ আয়োজন করতে যাচ্ছে ব্র্যাক।,সবাইকে সঙ্গে নিয়ে বাংলাদেশের মানুষের দৃঢ়তা, সাহস ও এগিয়ে যাওয়ার শক্তিকে এই উৎসবের মাধ্যমে উদযাপন করতে চাওয়ার আশা প্রকাশ করেছে বিশ্বের সবচেয়ে বড় এই বেসরকারি উন্নয়ন সংস্থা।,‘হৃদয়ে বাংলাদেশ’, ‘সম্ভাবনার শক্তি’ এবং ‘যে পৃথিবী আমরা গড়তে চাই’– এই তিন প্রতিপাদ্য সামনে রেখে সাজানো হবে এ উৎসবের অনুষ্ঠানমালা।,ঢাকার আর্মি স্টেডিয়ামে আগামী ৯, ১০ এবং ১১ ফেব্রুয়ারি প্রতিদিন সকাল ১১টা থেকে রাত ১০টা পর্যন্ত সমাজের সর্বস্তরের মানুষের জন্য খোলা থাকবে এ আয়োজন।,সেখানে দর্শকদের জন্য থাকবে বাংলার চিরায়ত লোকজ সংস্কৃতির সম্মেলন, পুঁথিপাঠ, গল্পপাঠের আসার, সংগীত, শিল্পকর্ম, কারুশিল্প, বায়োস্কোপ, পুতুলনাচসহ নানা প্রদর্শনী। থাকবে বিশেষভাবে সক্ষমদের জন্য উপযোগী অবকাঠামো এবং সাইন ল্যাঙ্গুয়েজ শেখার সুযোগ।,তৃণমূল থেকে উঠে আসা তরুণ সামাজিক উদ্যোক্তা এবং কর্মক্ষেত্রে নারীদের জন্য বিশেষ সম্মাননা দেওয়া হবে এ উৎসবে। উৎসব মাতাতে যোগ দেবেন বিনোদনজগতের তারকা ও জনপ্রিয় কয়েকজন শিল্পী ও ব্যান্ড দল।,বৃহস্পতিবার রাজধানীর একটি হোটেলে সংবাদ সম্মেলন করে তিন দিনব্যাপী এই উৎসবের বিস্তারিত তুলে ধরে ব্র্যাক।,সদ্য স্বাধীন বাংলাদেশে মানুষের পাশে থেকে তাদের উন্নয়নে কাজ করার জন্য জন্ম হয়েছিল ব্র্যাকের। ২০২২ সালের ২১ মার্চ ৫০ বছর পূর্ণ করে প্রতিষ্ঠানটি।,সংবাদ সম্মেলনে ব্র্যাকের নির্বাহী পরিচালক আসিফ সালেহ ‘হোপ ফেস্টিভাল’ আয়োজনের প্রেক্ষাপট তুলে ধরে বলেন, “ব্র্যাক সবসময় বাংলাদেশের সম্ভাবনা নিয়ে আশাবাদী। এই উৎসবের মূল অনুপ্রেরণা ও আয়োজন বাংলাদেশ সব শ্রেণির মানুষের জন্য। এই উৎসব সবাইকে নিজ নিজ বাধা পেরিয়ে, স্বপ্ন জয়ের অনুপ্রেরণা দেবে এই আশা ব্র্যাকের।”,তিনি বলেন, “ব্র্যাকের প্রতিষ্ঠাতা স্যার ফজলে হাসান আবেদ একটি সমতাপূর্ণ পৃথিবীর কথা বলতেন।… সমাজের প্রত্যেকটা প্রতিষ্ঠান যদি একই জায়গা থেকে না ভাবে, তাহলে সমতাপূর্ণ পৃথিবী সম্ভব না৷ পরিবর্তন একদিনে আসে না, ধীরে ধীরে আসবে৷ সরকার, এনজিও এবং অন্যান্য সংস্থার মধ্যে সমন্বয় বাড়লে আরও দ্রুত কাজ হত।“,এ উৎসবের মাধ্যমে তরুণ প্রজন্মকে অনুপ্রেরণা দেওয়ার প্রত্যাশা রেখে তিনি বলেন, “আমাদের অনেক তরুণ দেশের বাইরে চলে যাচ্ছে। তারা মনে করছে এখানে কোনো সম্ভাবনা নেই। আমাদের এই তরুণদের ধরে রাখতে হবে। তাদের এই সম্ভাবনার জায়গাটিকে দেখাতে হবে যে, বাংলাদেশে আরও কাজ করার জায়গা আছে। এই আশাটি তৈরি করতে হবে।,“আমরা একটা সামগ্রিক পরিবর্তন দেখতে চাই। সে যে মতাদর্শের হোক, নারী-পুরুষ যাই হোক। সবচেয়ে পিছিয়ে পড়া যে মানুষটি আছে, সেও সমান সুযোগ পাবে। এটি একা সরকারের লক্ষে সম্ভব না, এখানে সবার অংশ নেওয়ার দরকার আছে।“,বাংলাদেশের সম্ভাবনা নিয়ে আশাবাদ ব্যক্ত করে এবং ব্র্যাকের পঞ্চাশ বছরের পথ পরিক্রমায় সবাইকে ‘হোপ ফেস্টিভালে’ যোগ দেওয়ার আমন্ত্রণ জানিয়ে ব্র্যাক এন্টারপ্রাইজেসের ব্যবস্থাপনা পরিচালক তামারা আবেদ বলেন, “একদম প্রান্তিক তাঁতী নারী থেকে শুরু করে উদ্যোক্তা হওয়ার স্বপ্ন দেখা ট্রান্সজেন্ডার মানুষটিকেও ব্র্যাক পথ দেখিয়েছে। এই আয়োজনের অন্যতম লক্ষ্য শিক্ষা, আর্থিক ক্ষমতায়ন, জেন্ডার সমতা, জলবায়ু পরিবর্তন, মানসিক স্বাস্থ্য, এই জনগুরুত্বপূর্ণ বিষয়গুলো সম্পর্কে সচেতনতা বৃদ্ধি করা। বিশেষত তরুণ সমাজকে সামগ্রিকভাবে দেশের ও নিজ নিজ এলাকার সমস্যা সমাধানে এগিয়ে আসতে উৎসাহ জোগাতে চায় ব্র্যাক।”,ব্র্যাক ব্যাংকের ব্যবস্থাপনা পরিচালক ও প্রধান নির্বাহী কর্মকর্তা সেলিম রেজা ফরহাদ, বিকাশের প্রধান নির্বাহী কর্মকর্তা কামাল কাদীর, আইপিডিসি ফাইন্যান্স লিমিটেডের প্রধান নির্বাহী কর্মকর্তা ও ব্যবস্থাপনা পরুচালক মমিনুল ইসলামও সংবাদ সম্মেলনে বক্তব্য দেন।,https://brachopefestival.net/ ওয়েবসাইটে রেজিস্ট্রেশন করে দর্শনার্থীরা কোনো প্রবেশমূল্য ছাড়াই উৎসবে অংশ নিতে পারবেন।,Copyright © 2022, bdnews24",bn,2023-01-12 11:12:00+06:00
Bdnews24,‘জয় হো’ যেভাবে অস্কার জিতেছিল,glitz,https://bangla.bdnews24.com/glitz/wj9rhu128j,"আরআরআর-এর ‘নাটু নাটু’ গানের ১৪ বছর আগেই ভারত সংগীতে আন্তর্জাতিক পুরস্কারের মুখ দেখেছিল এ আর রহমানের মাধ্যমে।,২০০৯ সালে ‘স্লামডগ মিলিওনেয়ার’ সিনেমায় ‘জয় হো’ গানের জন্য অস্কার পান ‘দ্য মোৎসার্ট অব মাদ্রাজ’ খ্যাত এ সুরকার ও সংগীত পরিচালক।,টাইমসব অব ইন্ডিয়া বলছে, পরিচালক সুভাষ ঘাই নির্মিত ‘যুবরাজ’ সিনেমার জন্য প্রথমে ‘জয় হো’ গানটি তৈরি করেছিলেন এ আর রহমান। অভিনেতা জায়েদ খানকে ভাবনায় রেখে গানটি বুনেছিলেন তিনি। কিন্তু সিনেমার সাথে গানটিকে বেমানান মনে হওয়ায় সেটি আর ব্যবহার করা হয়নি।,পরে গীতিকার ও চলচ্চিত্র নির্মাতা গুলজার এবং রহমানের অনুরোধে ‘স্লামডগ মিলিওনেয়ার’ এর জন্য গানটি ব্যবহার করার অনুমতি দেন সুভাষ।,ড্যানি বয়েল পরিচালিত ‘স্লামডগ মিলিওনেয়ার’কে গানটি দেওয়ার বিষয়ে সুভাষ বলেছিলেন, “যখন তারা সিনেমার জন্য গানটি চাইলেন, তখন খুশি মনেই রাজি হয়ে যাই। কারণ যুবরাজে জায়েদ খানের চরিত্রের সাথে গানটি মানাচ্ছিল না। এখন ওরা গানটি ব্যবহার করেছে দেখে ভালোও লাগে। প্রতিটি সিনেমা ও গানের নিজস্ব ভাগ্য তো রয়েছেই। গানটি হয়ত ‘স্লামডগ মিলিওনেয়ারেরই’ হওয়ার কথা ছিল।”,এর আগে এ আর রহমান জানিয়েছিলেন, অস্কারের আগের রাতে তিনি উপোস করেই ছিলেন, তবে বলার মত আলাদা করে কোনো অনুভূতি তার নেই।,৮২তম অস্কারের ওই অনুষ্ঠানে মনোনয়ন পাওয়া ১০টি বিভাগের মধ্যে ৮টিতেই বিজয়ী ঘোষণা করা হয় স্লামডগ মিলিওনেয়ারকে। শ্রেষ্ঠ সংগীত পরিচালক হিসেবে পুরস্কার পেয়ে মঞ্চেও ‘জয় হো’ গানটি করেন এ আর রহমান।,১৯৯২ আসলে মনিরত্নমের তামিল সিনেমা ‘রোজা’ তে সংগীত পরিচালনা করে বলিউডে শোরগোল ফেলে দেন এ আর রহমান, যার জয়রথ ছুটছে আজ অবধি।,‘রোজা’ সিনেমার পর ‘দিল সে’, ‘তাল’, ‘লগান’, ‘স্বদেশ’, ‘রং দে বাসন্তী’ সহ বহু চলচ্চিত্রের গান এ আর রহমানকে নিয়ে গেছে অনন্য উচ্চতায়।,হিন্দি ছাড়াও বিভিন্ন ভাষার সিনেমার সংগীত আয়োজন করেছেন এ আর রহমান । সেগুলোর মধ্যে ‘মিলিয়ন ডলার আর্ম’ এবং ‘ওয়ান হানড্রেড ফুট জার্নি’ সিনেমা বিখ্যাত হয়। যুক্ত ছিলেন ইরানি সিনেমার কাজেও।,বাংলাদেশের স্বাধীনতা সুবর্ণজয়ন্তী ও জাতির পিতা বঙ্গবন্ধু শেখ মুজিবর রহমানের জন্মশতবর্ষ উপলক্ষে গত বছর ‘মুজিব চিরন্তন’ অনুষ্ঠানে শোনা যায় তার সুরে ‘এক দোস্ত মুজিব’ গানটি।,বাংলাদেশের নির্মাতা মোস্তফা সরয়ার ফারুকীর ‘নো ম্যানস ল্যান্ড’ সিনেমার গানের কাজেও জড়িত আছেন এই কিংবদন্তী।,অস্কার ছাড়াও বিশ্বসংগীতের সবচেয়ে সম্মানজনক পুরস্কার ‘গ্র্যামি’ অ্যাওয়ার্ড রয়েছে েএ আর রহমানের ঝুলিতে।,Copyright © 2022, bdnews24",bn,2023-01-12 11:31:00+06:00
Bdnews24,কক্সবাজারে ‘ডিবি পরিচয়ে প্রতারণা’ চক্রের ৪ সদস্য আটক,samagrabangladesh,https://bangla.bdnews24.com/samagrabangladesh/hij054c3za,"কক্সবাজারের রামুতে উপজেলায় 'ডিবি পরিচয় দিয়ে প্রতারণাকারি চক্রের' চার সদস্যকে আটক করেছে জেলা গোয়েন্দা পুলিশ (ডিবি)।  ,এসময় তাদের কাছ থেকে হ্যান্ডকাফ, খেলনা পিস্তল ও প্রতারণার কাজে ব্যবহৃত অন্যান্য সরঞ্জাম উদ্ধার করা হয়েছে। ,বৃহস্পতিবার সকালে উপজেলার জোয়ারিয়ানালা ইউনিয়নের নুরপাড়া জামে সমজিদ সংলগ্ন এলাকায় অভিযান চালিয়ে তাদের আটক করা হয় বলে জানান, জেলা ডিবির পরিদর্শক আহমেদ নাসির উদ্দিন মোহাম্মদ। ,আটকরা হলেন, নবগঠিত ঈদগাঁও উপজেলার সদর ইউনিয়নের ভোমরিয়া ঘোনা এলাকার লুৎফুর রহমান (৩৪), রামু উপজেলার ফতেখাঁরকূল মন্ডল পাড়ার মোহাম্মদ ইমরান হোসাইন (৩২), ঈদগাঁও উপজেলার ইসলামবাদের মিজানুর রহমান (৩৪) ও দরগাহ পাড়ার মুফিজুর রহমান (৩০)। ,পরিদর্শক নাসির বলেন, রামুর বিভিন্ন এলাকায় ‘ডিবি পুলিশ’ পরিচয় দিয়ে সংঘবদ্ধ একটি চক্রের দীর্ঘদিন ধরে প্রতারণার খবরে গোয়েন্দা নজরদারী বৃদ্ধি করা হয়।,বৃহস্পতিবার সকালে চক্রের কয়েকজনের অবস্থানের গোপন খবরে নুরপাড়া জামে মসজিদ সংলগ্ন এলাকায় ডিবি পুলিশের একটি দল অভিযান চালায়। তারা ঘটনাস্থলে পৌঁছালে সন্দেহজনক পাঁচ-ছয় জন লোক দৌঁড়ে পালানোর চেষ্টা চালায়। এসময় ধাওয়া দিয়ে চার জনকে আটক করা সম্ভব হয়। ,"" পরে আটকদের হেফাজত থেকে পুলিশের ব্যবহৃত একটি হ্যান্ডকাফ, একটি খেলনা পিস্তল, ইংরেজিতে ‘ডিবি কক্সবাজার’ লেখা একটি জ্যাকেট পাওয়া যায়। এ সময় জব্দ করা হয় প্রতারণার কাজে ব্যবহৃত একটি অটোরিকশা ও একটি মোটরসাইকেল। "" ,ডিবি’র পরিদর্শক বলেন, ""প্রাথমিক জিজ্ঞাসাবাদে আটকরা জানিয়েছে, তারা ‘ডিবি পুলিশ’ পরিচয়ে দীর্ঘদিন ধরে বিভিন্ন স্থানে লোকজনদের আটক, টাকা,আদায়সহ বিভিন্নভাবে হয়রানি করে আসছে। ,“চক্রের আরও কয়েকজনের নাম-ঠিকানাও প্রকাশ করেছে তারা।"" ,আটকদের বিরুদ্ধে সংশ্লিষ্ট আইনে রামু থানায় মামলা দায়ের করা হয়েছে বলে জানান এই পুলিশ কর্মকর্তা।,Copyright © 2022, bdnews24",bn,2023-01-12 11:22:00+06:00
Bdnews24,বিপিএলে এসে রোমাঞ্চিত টেস্ট অভিষেকে রেকর্ড গড়া পাকিস্তানি লেগ স্পিনার,cricket,https://bangla.bdnews24.com/cricket/l10b2a53qp,"আবরারের জগতটা বদলে গেছে গত এক মাসে। গত মাসের প্রথম সপ্তাহেও ক্রিকেট বিশ্বে তার নাম সেভাবে জানত না কেউ। টেস্ট ক্রিকেটে পা রাখলেন ৯ ডিসেম্বর ইংল্যান্ডের বিপক্ষে মুলতান টেস্ট দিয়ে। ব্যস, এরপর কেবল তার মুগ্ধতা ছড়ানোর পালা।,পাকিস্তানের সুদীর্ঘ টেস্ট ইতিহাসে প্রথম স্পিনার হিসেবে অভিষেক ইনিংসে ৭ উইকেট নেওয়ার কীর্তি গড়লেন। অভিষেক টেস্টে দুই ইনিংস মিলিয়ে ১১ উইকেট শিকারি পাকিস্তানের প্রথম স্পিনারও তিনি।,পরের ম্যাচগুলোয় প্রমাণ করলেন, অভিষেকের সাফল্য কোনো ফ্লুক ছিল না। প্রথম ম্যাচের মতো অতটা বিধ্বংসী অবশ্য নন। তবে অমন পারফরম্যান্স তো সবদিন হয়ও না। দ্বিতীয় টেস্টে ইংল্যান্ডের বিপক্ষেই নিলেন ৬ উইকেট। এরপর নিউ জিল্যান্ডের বিপক্ষে সিরিজের প্রথম ম্যাচে ৬ উইকেট, পরেরটিতে ৫টি। মাত্র ৪ টেস্টেই তার উইকেট হয়ে গেছে ২৮টি।,কিউইদের বিপক্ষে লাল বলের লড়াই শেষ হওয়ার এক সপ্তাহ পর ভিন্ন দেশে তিনি নামছেন সাদা বলের অভিযানে।,টেস্ট অভিষেকের আগে প্রথম শ্রেণির ক্রিকেটেও দুর্দান্ত পারফরম্যান্স করেন আবরার। তবে এখন লাল বলে দারুণ কার্যকর হলেও পাকিস্তানের ক্রিকেটে প্রথম নজর কাড়েন তিনি সাদা বলেই। করাচির আঞ্চলিক ক্রিকেটে খেলার পর সাবেক অধিনায়ক রশিদ খানের একাডেমিতে নিজেকে শাণিত করেন তিনি। পরে ২০১৭ পাকিস্তান সুপার লিগে তাকে নামিয়ে দেওয়া হয় করাচি কিংসের হয়ে।,উইকেট না পেলেও সেদিন তিনি ৪ ওভারে রান দেন মাত্র ২২। প্রতিপক্ষ দলে ওয়েন মর্গ্যান সেদিন ৫৭ বলে ৮০ রানের ইনিংস খেললেও ইংলিশ ব্যাটসম্যানকে শান্ত রাখেন আবরার। মর্গ্যানকে করা ১৬ বলের ৭টিতেই তিনি রান দেননি সেদিন। তখন তিনি মাহেলা জয়াবর্ধনে, কুমার সাঙ্গাকারার মতো কিংবদন্তিদের ভূয়সি প্রশংসা আদায় করে নেন।,সেবার পিএসএলে দুটি ম্যাচ খেলেই আবরার ছিটকে পড়েন চোট নিয়ে। শুধু পিএসএল থেকেই নয়, ভয়ঙ্কর স্ট্রেস ফ্র্যাকচার তাকে ক্রিকেটের মূল স্রোত থেকে দূরে রাখে দীর্ঘদিন। একরকম হারিয়েই যান তিনি। অনেক লড়াই করে আবার নিয়মিত ক্রিকেটে ফেরেন ২০২০ সালে।,এরপর প্রথম শ্রেণির ক্রিকেটে ঈর্ষনীয় পারফরম্যান্স তার। তবে টি-টোয়েন্টিতেও খারাপ করেননি। গত সেপ্টেম্বরে ন্যাশনাল টি-টোয়েন্টি কাপে ৮ ম্যাচে ১০ উইকেট নেন ওভারপ্রতি ৭.৩৫ রান দিয়ে।,এখন তার চ্যালেঞ্জ দেশের বাইরের লিগে ভালো করার। বিপিএলে চট্টগ্রাম পর্ব থেকে শুরু হবে তার পথচলা। মাঠের ক্রিকেটে নামার আগেই অবশ্য ভালো লাগায় ডুবে আছেন তিনি। চট্টগ্রামের জহুর আহমেদ চৌধুরি স্টেডিয়ামে বৃহস্পতিবার সংবাদমাধ্যমের মুখোমুখি হয়ে জানালেন, বিপিএলে তাকে খেলতে দেখার অপেক্ষায় আছে তার পরিবার-পরিজনও।,“বিপিএলে এসে খুব ভালো লাগছে। বাংলাদেশের অনেক লোকের অনেক বেশি ভালোবাসা পাচ্ছি। বিদেশি ক্রিকেটার আছে অনেক, তাদের সঙ্গে মজা লাগবে আশা করি। চেষ্টা থাকবে যতটা সম্ভব ভালো করার এবং কুমিল্লা ভিক্টোরিয়ান্স যেন জেতে।” ,“বিপিএল তো পুরো বিশ্বেই দেখা যায়। আমার পরিবারও খুব খুশি যে ক্রিকেট খেলতে বাংলাদেশে এসেছি। তারা রোমাঞ্চিত যে বিপিএল দেখবে ও আমার খেলা দেখবে।”,Copyright © 2022, bdnews24",bn,2023-01-12 11:39:00+06:00
Bdnews24,মানবাধিকার লঙ্ঘনের কথা স্বীকার করলেন ইন্দোনেশিয়ার প্রেসিডেন্ট,world,https://bangla.bdnews24.com/world/rw9j3bjsgm,"ইন্দোনেশিয়ায় অতীতে ‘গুরুতর মানবাধিকার লঙ্ঘন হয়েছে’ বলে স্বীকার করেছেন প্রেসিডেন্ট জোকো উইদোদো। ভবিষ্যতে এ ধরনের মানবাধিকার লঙ্ঘনের পুনরাবৃত্তি রোধের অঙ্গীকারও করেছেন তিনি। ,বুধবার প্রেসিডেন্ট প্রাসাদের বাইরে এক সংবাদ সম্মেলনে উইদোদো বলেছেন, “রাষ্ট্রের প্রধান হিসেবে আমি পরিস্কার মনে এবং আন্তরিকভাবে স্বীকার করছি যে, অতীতের অনেক ঘটনায় ব্যাপক মানবাধিকার লঙ্ঘন হয়েছে। এর জন্য আমি অত্যন্ত দুঃখিত।” ,১৯৬৫ সাল থেকে ২০০৩ সালের মধ্যে ঘটা ১২ টি মানবাধিকার লঙ্ঘনের ‘দুঃখজনক’ ঘটনার উল্লেখ করে তিনি এ দুঃখ প্রকাশ করেছেন। ,এর মধ্যে ১৯৯০ এর দশকের শেষের দিকে সাবেক প্রেসিডেন্ট সুহার্তোর বিরুদ্ধে বিক্ষোভ চলার সময় গণতান্ত্রিক কর্মীদের অপহরণের বিষয়টি রয়েছে। ,এছাড়া, স্নায়ুযুদ্ধের টান টান উত্তেজনার সময়ে কমিউনিস্ট-বিরোধী হত্যাকাণ্ডে বহু মানুষের মৃ্ত্যুর ঘটনাও আছে। ১৯৬০-এর দশক থেকে ২০০৩ সাল সময়ের মধ্যে ইন্দোনেশিয়ায় প্রায় ৫ লাখ মানুষ হত্যার শিকার হয়েছে বলে ধারণা করা হয়।,১৯৬৫ সালে ইন্দোনেশিয়ায় সামরিক বাহিনী, কমিউনিস্ট পার্টি ও ইসলামিক গোষ্ঠীগুলোর মধ্যে ক্ষমতার লড়াই চরমে উঠেছিল। এমন পরিস্থিতিতে এক অভ্যুত্থান প্রচেষ্টায় কমিউনিস্টদের বিরুদ্ধে ৬ জেনারেলকে হত্যার অভিযোগ নিয়ে সহিংসতা ছড়িয়ে পড়ে।,জেনারেল সুহার্তো তখন কমিউনিস্টবিরোধী অভিযান শুরু করলে হাজারো সন্দেহভাজন বামপন্থি নিহত হন। এছাড়াও, বিনা বিচারে আটক ও কারারুদ্ধ হয়েছিলেন আরও অনেকে।,ইন্দোনেশিয়ার ইতিহাসে এইসব মানবাধিকার লঙ্ঘনের ঘটনার জন্য এর আগে ২০০০ সালে প্রকাশ্যে ক্ষমা চেয়েছিলেন প্রয়াত প্রেসিডেন্ট আবদুর রহমান ওয়াহিদ। এরপর উইদোদো দ্বিতীয় প্রেসিডেন্ট, যিনি ১৯৬০ এর দশকের রক্তপাতের কথা প্রকাশ্যে স্বীকার করলেন।,বিবিসি জানায়, বুধবারের সংবাদ সম্মেলনে প্রেসিডেন্ট উইদোদো পাপুয়া অঞ্চলে মানবাধিকার লঙ্ঘনের বিষয়টিও তুলে ধরেছেন। বলেছেন, “পাপুয়া নিউগিনির পূর্বাঞ্চলীয় সীমান্ত অঞ্চলে দীর্ঘকাল ধরে বিচ্ছিন্নতাবাদী আন্দোলন চলছে- একইসঙ্গে সুমাত্রা দ্বীপের উত্তরে আচেহ প্রদেশেও বিদ্রোহ চলছে। এসব অঞ্চলেও মানবাধিকার লঙ্ঘন হয়েছে।”,উইদোদো আরও বলেছেন, সরকার ভুক্তভোগীদের অধিকার পুনরুদ্ধার করার পথ খুঁজছে। বিচারিক প্রস্তাবনা প্রত্যাখ্যান না করে সুষ্ঠুভাবে এবং বিচক্ষণতার সঙ্গে এটি করা হবে।,তিনি বলেন, “ভবিষ্যতে ব্যাপকভাবে মানবাধিকার লঙ্ঘনের কোনও ঘটনা যাতে আর না ঘটে সেটি নিশ্চিত করতে আমি আন্তরিকভাবে চেষ্টা করব।” তবে কীভাবে তা করা হবে সে ব্যাপারে সুনির্দিষ্ট কোনকিছু বলেননি তিনি।,মানবাধিকার কর্মীরা বলছে, জোকো উইদোদোর স্বীকারোক্তিতে সরকারের দায়দায়িত্বের বিষয়টি সামনে আসেনি। কোনও জবাবদিহিতা ছাড়া প্রেসিডেন্টের এই স্বীকারোক্তির কোনও মানে হয়না।,আন্তর্জাতিক মানবাধিকার সংস্থা অ্যামনেস্টি ইন্টারন্যাশনাল এর ইন্দোনেশিয়ার নির্বাহী পরিচালক উসমান হামিদ মানবাধিকার লঙ্ঘনকারী ওইসব অপরাধীর বিরুদ্ধে আইনি ব্যবস্থা নেওয়ার আহ্বান জানিয়েছেন।,Copyright © 2022, bdnews24",bn,2023-01-12 11:52:00+06:00
Bdnews24,"ঢাবির ভর্তি পরীক্ষা ২৯ এপ্রিল থেকে, ‘ট্রান্সজেন্ডার’ কোটা চালু",campus,https://bangla.bdnews24.com/campus/606wkjfzt4,"ঢাকা বিশ্ববিদ্যালয়ের ২০২২-২৩ শিক্ষাবর্ষের ভর্তি পরীক্ষা আগামী ২৯ এপ্রিল চারুকলা ইউনিটের পরীক্ষার মধ্য দিয়ে শুরু হবে।,এবার ভর্তির ক্ষেত্রে বিভিন্ন কোটার সঙ্গে ‘ট্রান্সজেন্ডার’ কোটাও অন্তর্ভুক্ত করা হয়েছে বলে জানানো হয়েছে বিশ্ববিদ্যালয়ের এক সংবাদ বিজ্ঞপ্তিতে।,এছাড়া বহির্বিশ্বের নামি বিভিন্ন বিশ্ববিদ্যালয়ের সঙ্গে মিল রেখে এবছর থেকে ঢাকা বিশ্ববিদ্যালয়ে ভর্তির জন্য ‘১ম বর্ষ স্নাতক (সম্মান) শ্রেণি’ পরিবর্তন করে ‘আন্ডারগ্র্যাজুয়েট প্রোগ্রাম’ নাম করা হয়েছে। ,বৃহস্পতিবার নবাব নওয়াব আলী চৌধুরী সিনেট ভবন মিলনায়তনে উপাচার্য অধ্যাপক মো. আখতারুজ্জামানের সভাপতিত্বে অনুষ্ঠিত সাধারণ ভর্তি কমিটির সভায় সিদ্ধান্তগুলো হয়। ,২০২২-২০২৩ শিক্ষাবর্ষে চারটি ইউনিটের মাধ্যমে ‘আন্ডারগ্র্যাজুয়েট প্রোগ্রাম’-এ ভর্তি পরীক্ষা অনুষ্ঠিত হবে। ইউনিটগুলো হচ্ছে- ‘কলা, আইন ও সামাজিক বিজ্ঞান ইউনিট’, ‘বিজ্ঞান ইউনিট’, ‘ব্যবসায় শিক্ষা ইউনিট’ এবং ‘চারুকলা ইউনিট’। ,‘কলা, আইন ও সামাজিক বিজ্ঞান ইউনিট’র ভর্তি পরীক্ষা ৬ মে , ‘বিজ্ঞান ইউনিট’র ভর্তি পরীক্ষা ১২ মে, ‘ব্যবসায় শিক্ষা ইউনিট’র ভর্তি পরীক্ষা ১৩ মে এবং ‘চারুকলা ইউনিট’র ভর্তি পরীক্ষা (সাধারণ জ্ঞান ও অংকন) আগামী ২৯ এপ্রিল অনুষ্ঠিত হবে।,সব ইউনিটের পরীক্ষা নির্দিষ্ট দিনে সকাল ১১টা থেকে দুপুর সাড়ে ১২টা পর্যন্ত চলবে। ‘চারুকলা ইউনিট’ ছাড়া অন্য ৩টি ইউনিটের ভর্তি পরীক্ষা ঢাকাসহ ৮টি বিভাগীয় শহরে অনুষ্ঠিত হবে।,আগামী ২৭ ফেব্রুয়ারি থেকে অনলাইনের মাধ্যমে প্রার্থীদের ভর্তি পরীক্ষার আবেদন গ্রহণ শুরু হবে এবং ২০ মার্চ পর্যন্ত আবেদন করা যাবে। ১৮ এপ্রিল থেকে সংশ্লিষ্ট ইউনিটের পরীক্ষা শুরুর ১ ঘণ্টা আগ পর্যন্ত ভর্তি পরীক্ষার প্রবেশপত্র ডাউনলোড করা যাবে।,সভায় চারুকলা ইউনিট ছাড়া অন্যান্য ইউনিটের ভর্তি পরীক্ষায় ৬০ নম্বরের এমসিকিউ এবং ৪০ নম্বরের লিখিত পরীক্ষা গ্রহণের সিদ্ধান্ত হয়। শুধু চারুকলা ইউনিটের পরীক্ষায় ৪০ নম্বরের এমসিকিউ এবং ৬০ নম্বরের অংকন পরীক্ষা হবে।,চারুকলা ইউনিটের এমসিকিউ পরীক্ষার জন্য ৩০ মিনিট এবং লিখিত পরীক্ষার জন্য ৬০ মিনিট সময় নির্ধারণ করা হয়েছে। অন্যান্য ইউনিটের এমসিকিউ পরীক্ষার জন্য ৪৫ মিনিট এবং লিখিত পরীক্ষার জন্য ৪৫ মিনিট সময় নির্ধারণ করা হয়েছে।,ভর্তি পরীক্ষায় মোট ১২০ নম্বরের ভিত্তিতে শিক্ষার্থীদের মূল্যায়ন করা হবে। এরমধ্যে ভর্তি পরীক্ষায় ১০০ এবং মাধ্যমিক/সমমান এবং উচ্চ মাধ্যমিক/সমমান পরীক্ষার ফলাফলের উপর থাকবে ২০ নম্বর।,ভর্তিচ্ছু আবেদনকারীদের ন্যূনতম যোগ্যতা হিসেবে ২০১৭ থেকে ২০২০ সাল পর্যন্ত মাধ্যমিক/সমমান এবং ২০২২ সনের উচ্চ মাধ্যমিক/সমমান পরীক্ষায় উত্তীর্ণ হতে হবে।,পরীক্ষায় (৪র্থ বিষয়সহ) ‘বিজ্ঞান ইউনিট’-এর জন্য জিপিএ-দ্বয়ের যোগফল ন্যূনতম ৮ এবং আলাদাভাবে জিপিএ ৩.৫, ‘কলা, আইন ও সামাজিক বিজ্ঞান ইউনিট’-এর জন্য জিপিএ-দ্বয়ের যোগফল ন্যূনতম ৭.৫ এবং আলাদাভাবে জিপিএ ৩.০, ‘ব্যবসায় শিক্ষা ইউনিট’-এর জন্য জিপিএ-দ্বয়ের যোগফল ন্যূনতম ৭.৫ এবং আলাদাভাবে জিপিএ ৩.০ এবং ‘চারুকলা ইউনিট’-এর জন্য জিপিএ-দ্বয়ের যোগফল ন্যূনতম ৬.৫ এবং আলাদাভাবে জিপিএ ৩.০ থাকতে হবে।,সভায় বিশ্ববিদ্যালয়ের উপ-উপাচার্য (প্রশাসন) অধ্যাপক মুহাম্মদ সামাদ, উপ-উপাচার্য (শিক্ষা) অধ্যাপক এ এস এম মাকসুদ কামাল, কোষাধ্যক্ষ অধ্যাপক মমতাজ উদ্দিন আহমেদ, রেজিস্ট্রার প্রবীর কুমার সরকার, অনলাইন ভর্তি কমিটির আহ্বায়ক অধ্যাপক ড. মো. মোস্তাফিজুর রহমানসহ বিভিন্ন অনুষদের ডিন, বিভিন্ন বিভাগের চেয়ারম্যান, বিভিন্ন ইনস্টিটিউটের পরিচালক এবং সংশ্লিষ্ট কর্মকর্তারা উপস্থিত ছিলেন।,Copyright © 2022, bdnews24",bn,2023-01-12 12:17:00+06:00
Bdnews24,"কোন দিকে শট করবেন গায়া, আগেই ‘জানতেন’ কোর্তোয়া",sport,https://bangla.bdnews24.com/sport/8pdqj54cr1,"সৌদি আরবের রিয়াদে বুধবার রাতের ম্যাচে নির্ধারিত ও অতিরিক্ত সময়ে ১-১ ড্রয়ের পর টাইব্রেকারে ৪-৩ গোলে জিতে ফাইনালে পা রাখে রিয়াল।,পেনাল্টি শুটআউটে ভালেন্সিয়ার পঞ্চম শটটি নিতে আসেন গায়া। ২৭ বছর বয়সী ফুটবলার বল মারেন মাঝ বরাবর। ডান দিকে ঝাঁপিয়ে পড়ার মুহূর্তে পা দিয়ে বল ঠেকিয়ে দেন কোর্তোয়া। নিশ্চিত হয়ে যায় রিয়ালের জয়।,ম্যাচ শেষে মুভিস্টার-এর সঙ্গে আলাপচারিতায় কোর্তোয়া বলেন, টাইব্রেকার নিয়ে গবেষণার ফল পেয়েছেন তিনি।,“একজন গোলরক্ষক হিসেবে অবশ্যই পেনাল্টি শুটআউট নিয়ে গবেষণা করতে হবে। গায়া সবশেষ মিস করেছিল সেভিয়ার বিপক্ষে বাম দিকে মেরে। আর সবশেষ গোল করেছিল বেতিসের বিপক্ষে মাঝখানে শট নিয়ে। তাই আমরা জানতাম, সেখানেই শট করবে সে।”,ফাইনালে বার্সেলোনা অথবা রিয়াল বেতিসের মুখোমুখি হবে শিরোপাধারী রিয়াল মাদ্রিদ।,Copyright © 2022, bdnews24",bn,2023-01-12 11:51:00+06:00
Bdnews24,শরীরের তাপে চার্জ হয় হেলথ ট্র্যাকারের ব্যাটারি,tech,https://bangla.bdnews24.com/tech/7c4z1cfncc,"কখনোই চার্জহীন হয়ে যাবে না এমনই এক ব্যাটারিওয়ালা পরিধানযোগ্য হেলথ ট্র্যাকার উদ্ভাবনের দাবি করেছে ফরাসী এক স্টার্টআপ।,ডিভাইসটির নাম ‘বারাকোডা বিহার্ট’। আর মানব শরীরের গতি ও তাপমাত্রার পাশাপাশি আশপাশের আলো থেকে চার্জ নিতে নিজস্ব ‘এনার্জি হার্ভেস্টিং’ প্রযুক্তি ব্যবহারের কথা উঠে এসেছে ব্রিটিশ সংবাদমাধ্যম দ্য ইন্ডিপেন্ডেন্টের প্রতিবেদনে।,যুক্তরাষ্ট্রের লাস ভেগাসে আয়োজিত ২০২৩ সালের ‘কনজিউমার ইলেকট্রনিক্স শো (সিইএস)’ প্রযুক্তি মেলায় এর প্রথম ঝলক মেলে। পাশাপাশি, আয়োজনের ‘টেকসই’ বিভাগে সেরা উদ্ভাবনের পুরস্কার জিতে নিয়েছে এটি।,ডিভাইসের নির্মাতা কোম্পানি ‘বারাকোডা’র দাবি, বিভিন্ন ব্রেসলেট বা স্ট্র্যাপ, যেগুলো যে কোনো মানের ঘড়ির সঙ্গে সামঞ্জস্যপূর্ণ, সেগুলোতে যোগ করা যেতে পারে এখনও পেটেন্ট মেলার অপেক্ষায় থাকা ‘বিমোশন’ নামের এই শক্তি সংগ্রহ প্রযুক্তি। বলা হচ্ছে এটি চলতি বিভিন্ন ‘বস্তু, ফ্যাশন বা রুটিনের সঙ্গে তাল মেলানোর’ সুযোগও পাবে।,সাম্প্রতিক বছরগুলোয় শক্তি আহরণ প্রযুক্তি সম্পর্কিত বেশ কিছু সংখ্যক অগ্রগতি অনুসরণ করেছে বিহার্ট। ২০২১ সালে গবেষকরা এমন এক ব্যবস্থা চালু করেন, যা বিভিন্ন ইলেকট্রনিক ডিভাইসকে ‘অসীম জীবনকাল’ দিয়ে চার্জ ছাড়াই চলার সুবিধা দিয়েছে বলে প্রতিবেদনে উল্লেখ করেছে ইন্ডিপেন্ডেন্ট।,বারাকোডা প্রধানের দাবি, হেলথ ট্র্যাকিংয়ের প্রতি এই ‘ঝামেলামুক্ত ও অদৃশ্য’ মনোভাব তুলনামূলক বেশি লোকজনের কাছে এটি পৌঁছাতে সাহায্য করবে, যারা এখনও ‘চার্জ দেওয়ার’ বা ‘অতিরিক্ত ডিভাইস রাখার’ ঝুঁকি নিতে চান না।,“প্রথম হেলথ ট্র্যাকারগুলো এই বিষয়টি প্রতিষ্ঠার জন্য গুরুত্বপূর্ণ ছিল যে, পরিধানযোগ্য প্রযুক্তি একটি স্বাস্থ্যকর জীবনধারার প্রতি উৎসাহ দিতে পারে। তবে, জনস্বাস্থ্য উন্নয়নে বিভিন্ন ক্রীড়াবিদের পাশাপাশি আমাদের অন্যদের কাছেও পৌঁছাতে হবে।” --বলেন বারাকোডা’র প্রধান নির্বাহী টমাস সার্ভাল।,“সকল বয়সের ও ফিটনেস স্তরের লোকজনের স্বাস্থ্য ট্র্যাক করতে সহজ উপায় প্রয়োজন। ওই বিষয়টি বিবেচনা করে আমাদের বিভিন্ন পণ্য এমনভাবে নকশা করতে হবে, যা সবার জীবনধারার সঙ্গে মানানসই। এর মধ্যে এমন লোকজনও আছেন, যারা বর্তমান সময়ের প্রযুক্তিকে অপ্রবেশযোগ্য বা এগুলোর ব্যবহার সহজ নয় বলে মনে করেন।”,ডিভাইসটির উৎপাদিত শক্তি বিভিন্ন ‘স্বাস্থ্য তথ্য’ সংগ্রহ করা সেন্সরগুলোকে ক্ষমতা দেওয়ার জন্যেও যথেষ্ঠ বলে প্রতিবেদনে উল্লেখ করেছে ইন্ডিপেন্ডেন্ট। বিভিন্ন সহায়ক আইওএস, অ্যান্ড্রয়েড স্মার্টফোন বা ট্যাবলেটের বেলাতেও এটি প্রযোজ্য।,বারাকোডা বলছে, এইসব সেন্সর পরিধানকারীর শারীরিক শক্তি, স্বাস্থ্যের অবস্থা, মানসিক সহনশীলতা, কার্যকলাপের স্তর ও ঘুমের মান সম্পর্কেও তথ্য সংগ্রহ করতে পারে।,এই ডিভাইস বাজারে আসতে পারে এপ্রিলে। এর সম্ভাব্য দাম একশ ডলার।,Copyright © 2022, bdnews24",bn,2023-01-12 11:53:00+06:00
Bdnews24,"ব্রয়লার মুরগি নিরাপদ, অভয় দিলেন গবেষকরা",health,https://bangla.bdnews24.com/health/gcvqlfcpzh,"ব্রয়লার মুরগী দেশের মানুষের বড় একটি অংশের আমিষের চাহিদা পূরণের ‘সহজলভ্য ও সাশ্রয়ী’ উৎস হলেও এতে ক্ষতিকর অ্যান্টিবায়োটিক ও ভারী ধাতুর উপস্থিতি নিয়ে উদ্বেগ দীর্ঘদিনের। তবে সরকারের সাম্প্রতিক এক গবেষণা বলছে, ব্রয়লার মুরগি খাদ্য হিসেবে ‘নিরাপদ’, এতে জনস্বাস্থ্যেরও ‘কোনো ঝুঁকি নেই’।,সরকারে কৃষি মন্ত্রণালয়ের এ গবেষণায় বলা হয়েছে, ব্রয়লার মুরগিতে ১০ ধরনের অ্যান্টিবায়োটিক ও তিনটি ভারী ধাতুর উপস্থিতি মিললেও তা মানুষের জন্য ঝুঁকির মাত্রার অনেক নিচে রয়েছে।,সচিবালয়ের তথ্য অধিদপ্তরের সম্মেলন কক্ষে বৃহস্পতিবার এ গবেষণা প্রতিবেদন তুলে ধরেন কৃষিমন্ত্রী আব্দুর রাজ্জাক এবং মৎস্য ও প্রাণিসম্পদ মন্ত্রী শ ম রেজাউল করিম।,কৃষিমন্ত্রী বলেন, “পোল্ট্রি মুরগিতে ক্ষতিকর পদার্থ থাকার কথা প্রচার হওয়ায় আমরা প্রত্যক্ষ করেছি, ২০২০ সালে শুরু হওয়া কোভিড-১৯ এর প্রাদুর্ভাবের প্রথম দিকে পুষ্টি সমৃদ্ধ ব্রয়লার মাংস খাওয়া অনেক কমে যায়। এই পরিস্থিতিতে মুরগির মাংস নিয়ে গবেষণার উদ্যোগ নেয় কৃষি মন্ত্রণালয়।”,ব্রয়লার মুরগির মাংসে, হাড়ে, কলিজা, কিডনি, গিজার্ড (গিলা) ও মুরগির খাদ্যে কী পরিমাণ অ্যান্টিবায়োটিক ও ভারী ধাতু আছে তা নির্ণয় করতেই এ গবেষণা কার্যক্রম চালায় কৃষি মন্ত্রণালয়ের বাংলাদেশ কৃষি গবেষণা কাউন্সিল।,সেজন্য গত বছরের জানুয়ারি থেকে জুন পর্যন্ত সময়ে ঢাকা, গাজীপুর, চট্টগ্রাম, রাজশাহী ও বরিশাল জেলা শহরের খামার ও বাজার থেকে এক হাজার ২০০ মুরগি ও ৩০টি খাদ্য থেকে ৩১৫টি নমুনা নেওয়া হয়।,কৃষি মন্ত্রী জানান, গবেষণায় মুরগির মাংসে এনরোফ্লাক্সাসিন, সিপ্রোফ্লক্সাসিন, নিওমাইসিন, টাইলোসিন, কলিস্টিন, এমোক্সাসিলিন এবং সালফাডায়াজিন অ্যান্টিবায়োটিক পরীক্ষার জন্য সেসব নমুনা ভারতের চেন্নাইয়ের এসজিএস ল্যাবরেটরিতে পাঠানো হয়।,আরও তিনটি অ্যান্টিবায়োটিক ক্লোরামফেনিকল, অক্সিটেট্রাসাইক্লিন এবং ডক্সিসাইক্লিন ও তিনটি ভারী ধাতু আর্সেনিক, ক্রোমিয়াম ও লেড পরীক্ষা করা হয় সাভারে প্রাণিসম্পদ অধিদপ্তরের কোয়ালিটি কন্ট্রোল ল্যাবরেটরিতে।,গবেষণার ফলাফল তুলে ধরে প্রেস ব্রিফিংয়ে বলা হয়, ব্রয়লার ‍মুরগির মাংসে অক্সি টেট্রাসাইক্লিনের উপস্থিতি পাওয়া গেছে ৮ পিপিবি (পার্টস পার বিলিয়ন), যেখানে মানুষের সর্বোচ্চ সহনশীল মাত্রা হচ্ছে ১০০ পিপিবি।,একইভাবে আর্সেনিক উপস্থিতি রয়েছে ৬ দশমিক ২ পিপিবি, যেখানে সর্বোচ্চ সহনশীল মাত্রা হচ্ছে ৪০ পিপিবি; ক্রোমিয়ামের উপস্থিতি ১৯০ দশমিক ৭ পিপিবি, সহনশীল মাত্রা হচ্ছে ১০০০ পিপিবি। ক্ষতিকর লেডের উপস্থিতি ২৫৯ দশমিক ১ পিপিবি, যেখানে সর্বোচ্চ সহনশীল মাত্রা হচ্ছে ৬০০০পিপিবি।,কৃষি মন্ত্রী আব্দুর রাজ্জাক বলেন, দেশের অধিকাংশ মানুষের আয় কম, যা দিয়ে তারা প্রয়োজনীয় পুষ্টিকর খাবার, বিশেষ করে আমিষ সমৃদ্ধ খাবার কিনে খেতে পারে না।,“ব্রয়লার মুরগির মাংসে সর্বোচ্চ সহনশীল মাত্রার অনেক কম পরিমাণ অ্যান্টিবায়োটিক ও ভারী ধাতুর উপস্থিতি রয়েছে, ফলে ব্রয়লার মাংস একটি নিরাপদ খাদ্য। জনস্বাস্থ্যের জন্যও কোনো ঝুঁকি নেই।”,সাংবাদিকদের প্রশ্নের জবাবে বাংলাদেশ কৃষি গবেষণা কাউন্সিলের (বিএআরসি) অবসরপ্রাপ্ত কর্মকর্তা ডা. মনিরুল ইসলাম বলেন, “ক্রোমিয়াম-৬ বা হেক্সা ক্রোমিয়াম মানবদেহের জন্য বড় সমস্যা তৈরি করে। আমাদের পোল্ট্রি খাতে এ উপাদানটি নেই।”,তিনি জানান, ৩৫দিনে যে মুরগিটি বাজারে বিক্রির উপযোগী হত, তা এখন অতিরিক্ত খাদ্য ও অ্যান্টিবায়োটিক ব্যবহারের মাধ্যমে ২৮ দিনে করা হচ্ছে। খামারিদের এ বিষয়ে আরও সচেতন করতে পারলে বিভিন্ন পর্যায়ে মুরগির মাংসে দূষণ ৯০ শতাংশ কমে যাবে।,পোল্ট্রি মুরগির খাবারে ট্যানারির বর্জ্য মেলার পুরনো অভিযোগের বিষয়ে কৃষিমন্ত্রী বলেন, “আগে কিছু কিছু ছিল। এখন আর হয় না। আর ট্যানারিও হাজারিবাগ থেকে সাভারে চলে গেছে।”,পোল্ট্রিকে দেশের সম্ভাবনাময় শিল্প হিসেবে বর্ণনা করে এই খাতে প্রণোদনা দেওয়ার কথাও জানান মন্ত্রী।,“কৃষি পণ্য রপ্তানিতে ২০ শতাংশ প্রণোদনা পাওয়া যায়। কিন্তু সেই তালিকায় পশুসম্পদ ও মাছ নেই। আমি চেষ্টা করছি মুরগির মাংস রপ্তানিতে সেই প্রণোদনা দেওয়া যায় কি না।”,পোল্ট্রি খাতের ব্যবসায়ীদের সংগঠন বাংলাদেশ পোল্ট্রি ইন্ডাস্ট্রি সেন্ট্রাল কাউন্সিলের (বিপিআইসিসি) পরিসংখ্যান দিয়ে ব্রিফিংয়ে বলা হয়, ২০২১-২২ অর্থবছরে দেশে ৩৮ দশমিক ৪৪ লাখ টন পোল্ট্রি মাংস উৎপাদন হয়েছে। যেখানে বাজারের চাহিদা রয়েছে ৯৫ লাখ টন।,বাংলাদেশ থেকে গত অর্থবছরে ১০০ টন পোল্ট্রি মাংস রপ্তানি হয়েছে। দেশে মোট মাংস উৎপাদন হয়েছে গত অর্থবছরে ৯২ দশমিক ৬৫ লাখ টন, যার মধ্যে গবাদী পশু থেকেই ৫৪ দশমিক ২১ লাখ টন।,মৎস্য ও প্রাণিসম্পদ মন্ত্রী রেজাউল করিম ব্রিফিংয়ে বলেন, হাঁস-মুরগি এক সময়ে গ্রামের ঘরে ঘরে লালন-পালন করা হত। এখন তা শিল্পে পরিণত হয়েছে। মাঝে মধ্যে তা নিয়ে কিছু ‘অনাকাঙ্ক্ষিত’ তথ্য পরিবেশিত হচ্ছে। সঠিক তথ্য উপস্থাপনের জন্য এই গবেষণা ভূমিকা রাখবে।,মুরগির মাংসের দাম বাড়লে মন্ত্রণালয়ের পদক্ষেপ কেমন হবে- এমন প্রশ্নে কৃষিমন্ত্রী জানান, ক্রয় ক্ষমতার মধ্যে রাখতে ‘ইতিবাচক’ পদক্ষেপ নেওয়া হবে সরকারের পক্ষ থেকে।,দাম বৃদ্ধির বিষয়ে বাংলাদেশ পোল্ট্রি ইন্ডাস্ট্রি সেন্ট্রাল কাউন্সিলের প্রতিনিধি মশিউর রহমান বলেন, “উৎপাদন খরচ ও মুনাফার হার বিশ্লেষণ করে একটি দর সারা বছরের জন্য নির্ধারণ করে দিতে পারে সরকার।”,Copyright © 2022, bdnews24",bn,2023-01-12 12:02:00+06:00
Bdnews24,"‘আফিফ পাওয়ার হিটার নয়, সে পাঞ্চার’",cricket,https://bangla.bdnews24.com/cricket/nwnnsf2ets,"মিরপুরের উইকেটে ম্যাচে যেমন, তেমনি নেটেও শট খেলতে অনেক ভাবতে হয় ব্যাটসম্যানদের। অনেক সময়ই থ্রো ডাউন ছাড়া হাত খুলে খেলার অনুশীলন তাদের হয়ে ওঠে না। তবে জহুর আহমেদ চৌধুরী স্টেডিয়ামে তুলনামূলক ভালো উইকেটে প্রথম দিন অনুশীলনে নেমে বোলারদের ওপর ছড়ি ঘোরান চট্টগ্রামের ব্যাটসম্যানরা।,আফিফ অবশ্য বরাবরই আগ্রাসী থাকতেই পছন্দ করেন। এই বিপিএলে চট্টগ্রাম চ্যালেঞ্জার্স দলে তিনি কোচ হিসেবে পেয়েছেন জুলিয়ান উডকে, বিশ্ব ক্রিকেটে যার পরিচিতি ‘পাওয়ার হিটিং কোচ’ হিসেবে। পেশির জোরে শট খেলা নিয়ে কাজ করা ও উন্নতির সুযোগ তাই তার আছে।,যদিও সেটিকে খুব জরুরি মনে করছেন না জুলিয়ান উড। চট্টগ্রামের জহুর আহমেদ চৌধুরি স্টেডিয়ামে বৃহস্পতিবার সংবাদমাধ্যমের মুখোমুখি হয়ে চট্টগ্রামের কোচ ব্যাখ্যা করলেন, আফিফের ব্যাটিংয়ের ধরন পাওয়ার হিটিংয়ের চেয়ে আলাদা।,“আফিফ ‘প্রপার’ ক্রিকেটার। নিজের শক্তির জায়গায় থেকেই খেলা উচিত তার। তার ক্ষেত্রে ‘পাওয়ার হিটিং’ ধরনের কিছু ব্যবহারের ক্ষেত্রে সতর্ক থাকতে হবে। সে (আফিফ) পাওয়ার হিটার নয়, সে পাঞ্চার।”,“হিটিং পাওয়ারসমৃদ্ধ ক্রিকেটার আমাদের আছে উসমান (খান)। আবার আফিফের মধ্যে আছে স্কিল ও টাচসহ পাঞ্চিং পাওয়ার। দুটি ধরন আলাদা। উসমানের তুলনায় আফিফ বেশি স্কিলফুল। উসমান হলো পাওয়ারফুল। আমি বিশ্বাস করি, আমাদের স্কোয়াডে পাওয়ার, স্কিল ও টাচের দারুণ ভারসাম্য রয়েছে।”,সাগরিকায় বৃহস্পতিবার আফিফ-শুক্কুর ছাড়াও চট্টগ্রামে দেশি ব্যাটসম্যানদের মধ্যে শুভাগত হোম, ফরহাদ রেজা, জিয়াউর রহমানরাও বেশ আক্রমণাত্মক ঢঙয়ে ব্যাটিং করেন নেট সেশনে। নিজেদের সবশেষ ম্যাচে খুলনা টাইগার্সের ১৭৮ রান তারা পেরিয়ে গেছে স্রেফ ১ উইকেট হারিয়েই। অথচ প্রথম ম্যাচে এই দলই গোটা ২০ ওভার খেল মাত্র ৮৯ রান তুলে হেরে গিয়েছিল ম্যাচ।,উডের মতে, দুই ম্যাচের মূল পার্থক্য ছিল মানসিকতায়।,“আমি ছেলেদের মন খুলে খেলার স্বাধীনতা দিয়েছি। কোনো ভয় না পেয়ে খেলতে অনুপ্রাণিত করছি। প্রথম ম্যাচে ছেলেরা একদম কাঁচুমাচু ছিল। তাদেরকে দেখে খুব ভীত মনে হয়েছে। এরপর আমাদের আলোচনায় বলেছি মাঠে গিয়ে মন খুলে যেন ব্যাট করে। এই চেষ্টায় আউট হয়ে গেলেও সমস্যা নেই। আমি কিছু বলব না। কিন্তু উইকেটে গিয়ে ব্লক করে করে বল নষ্ট করলে তা মেনে নেওয়া হবে না।” ,“চেষ্টা করছি তাদেরকে নিজের মতো খেলতে দিতে। এতে কী হতে পারে তা সেদিন আমরা দেখেছি। উসমানকে (খান) আমরা স্বাধীনতা দিয়েছি এবং সে ম্যাচ জেতানো ইনিংস খেলেছে। ব্যাটিং গ্রুপ ধরে করার কিছু নেই। ব্যাটিংয়ে ব্যক্তিগত নৈপুণ্যে ম্যাচ জেতানো যায়। বোলারদের ক্ষেত্রে বিষয়টি ভিন্ন। তাদেরকে গ্রুপ ধরে ভালো বোলিং করতে হবে। ব্যাটসম্যানদের বলা আছে, যে কেউ গিয়ে ম্যাচ জিতে এলেই হবে। এমনকি ১০ বল পেলেও ৩০ রান করে ফেলো। সেটি দুর্দান্ত হবে।”,চট্টগ্রাম পর্বের প্রথম ম্যাচে শুক্রবার ফরচুন বরিশালের মুখোমুখি হবে চট্টগ্রাম। দুই দলই নিজেদের প্রথম দুই ম্যাচে জয় পেয়েছে একটি করে।,Copyright © 2022, bdnews24",bn,2023-01-12 12:37:00+06:00
Bdnews24,"লোকালয়ে বাঘের পায়ের ছাপ, গ্রামবাসী আতঙ্কে",samagrabangladesh,https://bangla.bdnews24.com/samagrabangladesh/1vd4qwkk6n,"সুন্দরবন সংলগ্ন বাগেরহাটের শরণখোলা উপজেলার লোকালয়ে বাঘের পায়ের ছাপ মেলায় মানুষের মধ্যে আতঙ্ক দেখা দিয়েছে। ,বৃহস্পতিবার সকালে শরণখোলা উপজেলার সাউথখালী ইউনিয়নের বেড়িবাঁধের পাশের সোনাতলা গ্রামবাসী বাঘের ছাপ দেখতে পেলে এই আতঙ্ক ছড়িয়ে পড়ে বলে বনবিভাগের শরণখোলা রেঞ্জ কর্মকর্তা (এসিএফ) মো. শামসুল আরেফিন জানান।,পরে বনবিভাগ, ওয়াইল্ড টিম, টাইগার টিম (ভিটিআরটি), কমিউনিটি পেট্রোলিং (সিপিজি) গ্রুপের সদস্যসহ গ্রামবাসী অস্ত্রশস্ত্র, লাঠিসোটা নিয়ে ওই এলাকায় বাঘের সন্ধানে তল্লাশি করে। তবে তারা কোনো বাঘের সন্ধান পায়নি।,শামসুল আরেফিন আরও বলেন, “ঘটনাস্থলে গিয়ে গ্রামের বনজঙ্গল ও পরিত্যক্ত ঘরবাড়ি তল্লাশি করা হয়েছে। বেশকিছু এলাকা নিয়ে রাতে বাঘটি বিচরণ করেছে। সবখানেই বাঘের পায়ের তাজা ছাপ পাওয়া গেছে। পায়ের ছাপ দেখে ধারণা করা হচ্ছে, রাতেই বাঘটি সুন্দরবনে ফিরে গেছে।”,“তবে আবার বাঘ যাতে লোকালয়ে ফিরে মানুষের ক্ষতি না করতে পারে সেজন্য এলাকাবাসীকে সতর্ক থাকতে পরামর্শ দেওয়া হয়েছে।”,এজন্য সুন্দরবনের বগী স্টেশন, তেড়াবেকা টহল ফাঁড়ি ও শরণখোলা স্টেশনের বনরক্ষীদের নদীতে টহলে জোরদার করা হয়েছে বলে জানান এই বন কর্মকর্তা।,সকাল থেকে বনবিভাগ ওই এলাকায় স্থানীয়দের সচেতন থাকতে মাইকিং করেছে। সবাইকে সাবধানে চলাচল করার পরামর্শ দিয়ে বনবিভাগ।,বন সুরক্ষায় নিয়োজিত কমিউনিটি পেট্রোল গ্রুপের (সিপিজি) সহসভাপতি মো. শহিদুল ইসলাম সাচ্চু বলেন, “শুকিয়ে যাওয়া ভোলা নদী পার হয়ে বাঘটি সোনাতলা গ্রামে ঢুকে পড়ে। গ্রামের আবু ভদ্দর, আসলাম ভদ্দর, আব্দুল মালেক ও হারুন হাওলাদারের বাড়ির পুকুর পাড়সহ বিভিন্ন স্থানে ঘুরে বেড়িয়েছে বাঘটি। সকালে গ্রামবাসী ওইসব স্থানে বাঘের পায়ের ছাপ দেখতে পেয়ে বন বিভাগকে খবর দেয়।”,পূর্ব সুন্দরবন বিভাগের বিভাগীয় বন কর্মকর্তা (ডিএফও) মুহাম্মদ বেলায়েত হোসেন বলেন, “শীত মৌসুমে সুন্দরবন সংলগ্ন শরণখোলা উপজেলার ভোলা নদীতে পানি কমে গেছে। পানি কমে যাওয়ার কারণে বনের ভেতরে বাঘ নদীর পার হয়ে লোকালয়ে চলে আসে।”,“গভীর রাতে লোকালয়ে এসে আবার বনে ফিরে গেছে বলে ধারণা করছি।”,Copyright © 2022, bdnews24",bn,2023-01-12 12:08:00+06:00
Bdnews24,,media_bn,https://bangla.bdnews24.com/media_bn/image/j6e4yzbmmc,"Copyright © 2022, bdnews24",bn,2023-01-12 12:30:00+06:00
Bdnews24,উন্মোচনের আগেই ফাঁস স্যামসাং গ্যালাক্সি এস২৩’র ছবি,tech,https://bangla.bdnews24.com/tech/d42mmwqdx0,"স্যামসাংয়ের পরবর্তী আয়োজনে ‘গ্যালাক্সি এস ২৩’ সিরিজের ডিভাইস উন্মোচনের কথা থাকলেও এর বিভিন্ন ছবি আগেই ফাঁস হয়ে গেছে।,এইসব ছবি উন্মোচন করেছে জার্মান সাইট উইনফিউচার। আর এতে ‘গ্যালাক্সি এস২৩’ ডিভাইসের ভিত্তি মডেলের নকশার পাশাপাশি এর বিভিন্ন রঙের দেখাও মিলেছে।,উইনফিউচার প্রকৌশল রোলান্ড কোয়ান্ডটের তথ্য অনুযায়ী, এগুলো আগের কোনো মডেলের ভিত্তিতে ভক্তের তৈরি কোনো ছবি নয়, বরং স্যামসাংয়ের বাণিজ্যিক প্রচারণার অফিসিয়াল ছবি। নতুন হ্যান্ডসেটটি আরও কাছে থেকে দেখতে উইনফিউচারের প্রতিবেদনে তালিকাভুক্ত অন্যান্য ছবি দেখার পরামর্শ দিয়েছে প্রযুক্তিবিষয়ক সাইট ভার্জ।,এই ঘটনা সত্য হলে ডিভাইসের পূর্বসুরী মডেল ‘গ্যালাক্সি এস২২’-এর মতো ‘ক্যামেরা আইল্যান্ড’ নামের ফিচারটি থাকবে না এতে। ফলে, ফোনের তিনটি ক্যামেরা পৃথকভাবে বেরিয়ে আসবে।,উইনফিউচারের এমন ফাঁসের অতীত অভিজ্ঞতা বিবেচনায় নিয়ে একে বিশ্বাসযোগ্য বলেই রায় দিয়েছে ভার্জ।,‘এস২৩’ ডিভাইসের শ্যাশিতে দেখা মিলেছে আগের বিভিন্ন মডেলের ধাতব ফ্রেইম ও গ্লাস কভারের সংমিশ্রণ। আর ফাঁস হওয়া ছবি থেকে ইঙ্গিত মিলছে, এগুলো চারটি রঙে আসবে: কালো, সাদা, সবুজ ও গোলাপী।,ডিভাইসের বিভিন্ন ফিচার সম্পর্কে এখনও নিশ্চিত হওয়া সম্ভব হয়নি। অনুমান বলছে, এতে থাকতে পারে তুলনামূলক উজ্জ্বল ‘ওলেড’ ডিসপ্লে, উচ্চ রেজুলিউশনের ক্যামেরা সেন্সর, কম আলোয় ভালো কার্যকারিতার সুবিধা ও কোয়ালকমের সর্বশেষ ফ্ল্যাগশিপ দ্বিতীয় প্রজন্মের প্রসেসর ‘স্ন্যাপড্রাগন ৮’। আর এটি সবার আগে উত্তর আমেরিকায় আসবে বলে প্রতিবেদনে উল্লেখ করেছে ভার্জ।,Copyright © 2022, bdnews24",bn,2023-01-12 12:44:00+06:00
Bdnews24,মুদ্রানীতি ঘোষণা ১৫ জানুয়ারি,economy,https://bangla.bdnews24.com/economy/uyda4ld1zd,"চলতি অর্থবছরের দ্বিতীয়ার্ধের মুদ্রানীতি (জানুয়ারি-জুন) আগামী ১৫ জানুয়ারি ঘোষণা করবে বাংলাদেশ ব্যাংক।,সেদিন দুপুর আড়াইটায় কেন্দ্রীয় ব্যাংকের প্রধান কার্যালয়ে গভর্নর আব্দুর রউফ তালুকদার মুদ্রানীতি ঘোষণা করবেন বলে এক সংবাদ বিজ্ঞপ্তিতে জানানো হয়েছে।,ব্যাংকিং খাতে তারল্য সংকট, বিদেশি মুদ্রার সরবরাহে টান, টাকার দরপতন, মূল্যস্ফীতি আর চলতি হিসাবে ঘাটতি বৃদ্ধির মত পরিস্থিতিতে নতুন মুদ্রানীতি ঘোষণা করতে যাচ্ছে বাংলাদেশ ব্যাংক। ইতোমধ্যে সাবেক গভর্নর, অর্থনীতিবিদ ও ব্যাংকারদের মতামত নিয়েছে এ সংক্রান্ত কমিটি।,সরকারের জাতীয় বাজেট বাস্তবায়নে সহযোগিতা করা ও মূল্যস্ফীতি নিয়ন্ত্রণে রাখার উদ্যোগ জানিয়ে বছরের নির্দিষ্ট সময়ে বাজারে কী পরিমাণ মুদ্রা সরবরাহ করা হবে- তার একটি আগাম ধারণা দেওয়া হয় মুদ্রানীতিতে।,এবারের মুদ্রানীতি হবে গত জুলাইয়ে গভর্নরের দায়িত্ব গ্রহণ করা আব্দুর রউফ তালুকদারের প্রথম মুদ্রানীতি।,এর আগে গতবছর ৩০ জুন মূল্যস্ফীতির চাপ সামাল দিতে অর্থের জোগান কমানোর লক্ষ্যে রেপো (পুনঃক্রয় চুক্তি) সুদহার বাড়িয়ে ২০২২-২৩ অর্থবছরের জন্য ‘সংকোচনমুখী’ মুদ্রানীতি ঘোষণা করেছিলেন তৎকালীন গভর্নর ফজলে কবির।,তখন বলা হয়েছিল এ মুদ্রানীতি হবে এক বছর মেয়াদের, যা জুন পর্যন্ত বহাল থাকবে। তবে বাজার সামাল দিতে সেপ্টেম্বরে রেপো হার আরও ২৫ বেসিস পয়েন্ট বাড়িয়ে ৫ দশমিক ৭৫ শতাংশ নির্ধারণ করা হয়। এখন ছয় মাসের মাথায় আবারও মুদ্রানীতি পর্যালোচনায় যাচ্ছে বাংলাদেশ ব্যাংক।,এক সময়ে ছয় মাসের জন্যই মুদ্রানীতি প্রণয়ন করা হত। ২০১৯-২০২০ অর্থবছর থেকে এক বছরের জন্য মুদ্রানীতি ঘোষণার প্রচলন শুরু করেন সাবেক গভর্নর ফজলে কবির।,আগের মত বছরে দুইবার মুদ্রানীতি ঘোষণা করতে পরামর্শ এসেছিল মাস দুয়েক আগে ঋণ নিয়ে ঢাকায় আলোচনা করতে আসা আন্তর্জাতিক মুদ্রা তহবিলের (আইএমএফ) প্রতিনিধি দলের কাছ থেকেও। তখন বাংলাদেশ ব্যাংকও তাতে সম্মতি দিয়ে ছয় মাসের মুদ্রানীতি করার কথা বলেছিল। এর ধারাবাহিকতায় আগামী ১৫ জানুয়ারি ছয় মাসের জন্য নতুন মুদ্রানীতি করার আনুষ্ঠানিক ঘোষণা দিল বাংলাদেশ ব্যাংক।,২০২২-২৩ অর্থবছরের মুদ্রানীতি ছিল ‘সতর্কতামূলক এবং কিছুটা সংকোচনমুখী’। সেখানে ব্যাংক ব্যবস্থা থেকে ১ লাখ ৬৩ হাজার কোটি টাকা ঋণ যোগানোর ব্যবস্থা রাখা হয়েছিল। সরকারি ঋণের প্রবৃদ্ধি ধরা হয়েছিল ৩৯ দশমিক ৪ শতাংশ, যা গতবার ৩৬ দশমিক ৬ শতাংশ ছিল।,আর বেসরকারি খাতে ঋণ প্রবৃদ্ধি ধরা হয়েছে ১৪ দশমিক ১ শতাংশ, যা গতবার ছিল ১৪ দশমিক ৮ শতাংশ।,সব মিলিয়ে মোট অভ্যন্তরীণ ঋণের প্রবৃদ্ধি ধরা হয়েছে ১৮ দশমিক ২ শতাংশ, যা ২০২১-২২ অর্থবছরে ১৭ দশমিক ৮০ শতাংশ নির্ধারণ করা হয়েছিল।,মুদ্রানীতিতে ব্যাপক মুদ্রা (এম২) প্রবৃদ্ধি কিছুটা কমিয়ে ধরা হয় ১২ দশমিক ১ শতাংশ, গতবার এ সীমা নির্ধারণ করা হয়েছিল ১৫ শতাংশ।,জাতীয় বাজেটে ২০২২-২৩ অর্থবছরের জন্য মোট দেশজ উৎপাদনে (জিডিপি) ৭ দশমিক ৫ শতাংশ প্রবৃদ্ধি এবং মূল্যস্ফীতি ৫ দশমিক ৬ শতাংশে ধরে রাখার পরিকল্পনার নির্ধারণ করে সরকার।,কিন্তু সর্বশেষ গত ডিসেম্বরে পয়েন্ট টু পয়েন্ট হিসাবে মূল্যস্ফীতি ৮ দশমিক ৭১ শতাংশে দাঁড়িয়েছে বলে জানিয়েছে বাংলাদেশ পরিসংখ্যান ব্যুরো (বিবিএস)।,Copyright © 2022, bdnews24",bn,2023-01-12 12:48:00+06:00
Bdnews24,বাল্যবিয়ের শিকার শাহিনা হতে চেয়েছিলেন উদ্যোক্তা (ভিডিওসহ),news,https://bangla.bdnews24.com/news/ms4qka1tqk,"বড় হয়ে উদ্যোক্তা হয়ে গরিব বাবার ভাগ্য ফেরাতে চাইলেও সে স্বপ্ন পূরণ হয়নি শাহীনা বেগমের নামের এক নারীর৷ পরিবারের অভাব অনটনের কারণে মাত্র তৃতীয় শ্রেণিতে পড়ার সময়ই বিয়ে হয় তার৷,হ্যালো ডট বিডিনিউজ টোয়েন্টিফোর ডটকমের সঙ্গে নিজের বাল্যবিয়ে, বর্তমান সংসার ও স্বপ্ন নিয়ে কথা হয় কুড়িগ্রাম সদর উপজেলার চর যাত্রাপুরের বিলুপ্ত পোড়ার চরের এই বাসিন্দার।,দুই ভাই এক বোনের মধ্যে শাহিনা সবার বড়। যে বয়সে খেলনা হাড়ি-পাতিল নিয়ে মেতে থাকার কথা সেই বয়সেই হাতে উঠে সংসারের চাবি।,পাশের গ্রামের কৃষক জহুর ইসলামের সঙ্গে বাল্যবিয়ে হয় তার। বিয়ের কয়েক বছর যেতে না যেতেই মা হন শাহিনা।,বর্তমানে শাহিনার বয়স ২৫ বছর। এ বয়সেই তার দুইটি সন্তান রয়েছে। শাহিনা নিজে বাল্য বিয়ের শিকার হলেও নিজের মেয়েকে বাল্যবিয়ে দিতে চান না তিনি।,Copyright © 2022, bdnews24",bn,2023-01-12 12:35:00+06:00
Bdnews24,‘চেলসিকে কোচিং করানো এখন সবচেয়ে কঠিন কাজ’,sport,https://bangla.bdnews24.com/sport/a0eluvwrya,"কঠিন সময়ে চেলসির দায়িত্ব তুলে দেওয়া হয়েছিল পটারের হাতে। ক্লাবকে পথে ফেরানোর কাজটা এখন পর্যন্ত সেভাবে করতে পারেননি তিনি। দলের খেলায়ও নেই আত্নবিশ্বাসের ছাপ। তাই বেশ চাপের মুখে আছেন এই ইংলিশ কোচ।,গত মে মাসে মালিকানায় পরিবর্তন আসে চেলসির। এরপর গ্রীষ্মের দলদবলে যোগ দেন কয়েকজন নতুন খেলোয়াড়। তবে এই মৌসুমের শুরু থেকে ভালো খেলতে পারছিল না স্ট্যামফোর্ড ব্রিজের দলটি। এর প্রেক্ষিতে দায়িত্ব থেকে সরিয়ে দেওয়া হয় ক্লাবটিকে চ্যাম্পিয়ন্স লিগ জেতানো কোচ টমাস টুখেলকে। এরপর গত সেপ্টেম্বরে নতুন কোচ করা হয় পটারকে।,তাতেও ভাগ্য পরিবর্তন হয়নি চেলসির। প্রিমিয়ার লিগের পয়েন্ট টেবিলে দশম স্থানে থাকা পটারের দল সব প্রতিযোগিতা মিলিয়ে নিজেদের সবশেষ ৮ ম্যাচের মাত্র একটিতে জিতেছে। এরই মধ্যে বিদায় নিয়েছে ইংলিশ লিগ কাপ ও এফএ কাপ থেকে। গত বছরের দলবদলের খরচের প্রভাব নেই তাদের খেলায়।,নিজেদের পরবর্তী ম্যাচে লিগে বৃহস্পতিবার বাংলাদেশ সময় রাত ২টায় ফুলহ্যামের বিপক্ষে খেলবে চেলসি। এই ম্যাচের আগে সংবাদ সম্মেলনে ক্লাবের অবস্থান তুলে ধরেন পটার। তার মতে, যেখানে থাকার কথা সেই জায়গায় নেই তারা। ,তিনি নিজেও তা অনুধাবন করছেন। তবে তার কাছে তিনি যেখানে আছেন তা বেশ চ্যালেঞ্জিং।,“(কোচ হওয়া) এটি একটি চ্যালেঞ্জ, উদ্দীপনাময় এবং ভীষণ কঠিন কাজ। আমি মনে করি এটিই সম্ভবত ফুটবলে সবচেয়ে কঠিন কাজ এবং সেটা (ক্লাবের) মালিকানার পরিবর্তন ও যৌক্তিকভাবেই যে জায়গায় লোকেরা চেলসিকে দেখতে চায়, তাদের প্রত্যাশার কারণেও ।,“বাস্তাবিক অর্থে চেলসি যে অবস্থায় আছে…বর্তমান প্রতিযোগিতামূলক পরিবেশে ভালোভাবে কাজ করতে পারা এবং ভালোভাবে পরিচালিত ফুটবল ক্লাব হিসেবে নিজেদেরকে প্রতিষ্ঠিত করার দিক থেকে আমরা হয়তো এখনও সে পর্যায়ে নেই। আমি এটাও মেনে নিচ্ছি যে আমি যেহেতু প্রধান কোচ, হারলে দায় আমাকেও দেওয়া হবে।”,শুরুর পথচলা বন্ধুর হলেও ঘুরে দাঁড়ানোর ব্যাপারে আশাবাদী পটার। ৪৭ বছর বয়সী এই কোচ দৃঢ় কণ্ঠে বললেন, সময়ের সঙ্গে আবারও শীর্ষ পর্যায়ে নিজেদের নিয়ে যাবে চেলসি।,“আমার কোনো আক্ষেপ নেই, এখানে এসে আমি সত্যিই কৃতজ্ঞ ও গর্বিত। এই ক্লাবটি বছর ২০ বছর ধরে একটি নির্দিষ্ট ধাঁচে পরিচালিত হয়েছিল এবং খুব ভালোভাবে তা চালানো হয়েছিল। আগের মালিকানা এবং তারা যা অর্জন করেছিল, তার প্রতি আমার অনেক শ্রদ্ধা আছে।”,“আমাদের বিষয়গুলো আবার গড়ে তুলতে হবে... এটি একটি নতুন যুগ, একটি নতুন অধ্যায়। আমরা কিছুটা সমস্যার মধ্য দিয়ে যাচ্ছি, এই মুহূর্তে এটি কঠিন। আমি সবার হতাশা বুঝতে পারি এবং সমর্থনের প্রশংসা করি।”,Copyright © 2022, bdnews24",bn,2023-01-12 12:33:00+06:00
Bdnews24,পরীমনির মাদক মামলায় সাক্ষ্যগ্রহণ পেছাল,bangladesh,https://bangla.bdnews24.com/bangladesh/nh6ndlcolo,"আলোচিত চিত্রনায়িকা পরীমনির বিরুদ্ধে রাজধানীর বনানী থানায় করা মাদক মামলায় সাক্ষ্যগ্রহণের তারিখ পিছিয়েছে।,ঢাকার বিশেষ জজ আদালত-১০ এর বিচারক মোহাম্মদ নজরুল ইসলাম এ মামলার পরবর্তী তারিখ রেখেছেন আগামী ২৭ ফেব্রুয়ারি।,বৃহস্পতিবার আদালতে মামলার সাক্ষ্য গ্রহণের দিন ধার্য ছিল। কিন্তু তিনদিন আগে উচ্চ আদালত মামলাটিতে ছয় মাসের স্থগিতাদেশ দেওয়ায় বিচারক তারিখ পিছিয়ে দেন।,পরীমনির আইনজীবী নীলাঞ্জনা রেফাত সুরভী আদালত পাড়ার সাংবাদিকদের বলেন, মামলাটির কার্যক্রম ছয় মাসের স্থগিতাদেশের বিষয়টি আদালতের নজরে আনেন তিনি। তবে ওই আদেশের কপি হাতে না পাওয়ায় সেটি দাখিলের জন্য সময়ের আবেদন করেন। পরে বিচারক সাক্ষ্যগ্রহণ পিছিয়ে উচ্চ আদালতের স্থগিতাদেশ দাখিলে আগামী ২৭ ফেব্রুয়ারি দিন ঠিক করে দেন।,সোমবার এ মামলার ওপর ছয় মাসের স্থগিতাদেশ দেন সুপ্রিম কোর্টের আপিল বিভাগের জ্যেষ্ঠ বিচাপতি মো. নুরুজ্জামানের নেতৃত্বাধীন তিন সদস্যের বেঞ্চ।,২০২১ সালের ৪ অগাস্ট রাতে বনানীতে পরীমনির বাসায় অভিযান চালিয়ে তাকে গ্রেপ্তার করে র‌্যাব। পরদিন তার বিরুদ্ধে বনানী থানায় মাদক আইনে এ মামলা দায়ের করা হয়।,র‌্যাবের জব্দ তালিকায় পরীমনির বাসা থেকে ‘মদ এবং আইস ও এলএসডির মতো মাদকদ্রব্য’ উদ্ধারের কথা বলা হয়।,পরীমনিকে গ্রেপ্তারের পর র‌্যাব মুখপাত্র খন্দকার আল মঈন বলেছিলেন, পরীমনির ফ্ল্যাটে ‘মিনি বার’ ছিল। তিনি নিয়মিত মদ পান করতেন এবং ‘ঘরোয়া পার্টি’ আয়োজন করতেন। তার কাছে মদ ব্যবহারের একটি লাইসেন্স পাওয়া গেলেও তার মেয়াদ শেষ হয়েছে ‘অনেক আগে’।,তদন্ত শেষে ২০২১ সালের ৪ অক্টোবর পরীমনিসহ তিনজনকে আসামি করে অভিযোগপত্র দেন সিআইডি পুলিশের পরিদর্শক কাজী গোলাম মোস্তফা। পরে গত বছরের ৫ জানুয়ারি তিনজনের বিরুদ্ধেই অভিযোগ গঠন করে বিচার শুরুর আদেশ দেয় জজ আদালত।,মামরলার অপর দুই আসামি হলেন- পরীমনির ম্যানেজার আশরাফুল ইসলাম দিপু ও খালু কবীর হাওলাদার।,Copyright © 2022, bdnews24",bn,2023-01-12 12:57:00+06:00
Bdnews24,"দেশের ভবিষ্যত যে, সে কেন ভিক্ষা করে",amarkotha,https://bangla.bdnews24.com/amarkotha/mbjapk4okf,"ক’দিন আগেই গাইবান্ধা সদর উপজেলার পৌরপার্কে ঘুরতে গিয়েছিলাম।,সেখানে একটি ছয় বছরের কন্যা শিশুকে ভিক্ষাবৃত্তি করতে দেখে মনটা ভীষণই খারাপ হয়ে গেল।,শিশুটির সঙ্গে কথা বলে জানতে পারি তার বাড়ি শহর থেকে বেশ দূরে বাড়ি হওয়া সত্ত্বেও রোজ তাকে এখানে ভিক্ষা করতে আসতে হয়।,যদিও সে লেখাপড়াও করে, ক্লাস ওয়ানে। তার নাম হাবিবা। ক্ষুদ্র এই প্রাণটি অকালেই মা বাবার স্নেহ থেকে বঞ্চিত হয়েছে। একটি সড়ক দুর্ঘটনায় সে তার মা বাবাকে হারিয়ে ফেলে। এরপর থেকে সে তার এক আত্মীয়ের কাছেই আশ্রিত। সম্পর্কে সে তার খালা হয়।,সে বলে, মূলত তার খালার স্বামীর কারণেই তাকে ভিক্ষাবৃত্তি করতে হয়। এর আগেও সে বিভিন্ন মানুষের কাছে নিজের কষ্টের কথা বলায় তার খালু তাকে অকথ্য ভাষায় বকাবকি করে। এজন্য সে আমার সঙ্গে কথা বলতেও একটু ভয় ভয় পাচ্ছিল যেন। এজন্য কোনো ছবিও তুলল না আমার সঙ্গে। এখানেও রয়েছে খালুর নিষেধাজ্ঞা।,সে নিয়মিত স্কুলে যায়। স্কুল শেষে শহরে আসে ভিক্ষা করতে। রোজই বাড়ি ফিরতে গিয়ে রাত হয়ে যায় তার।,একটি শিশু যখন কোনো কিছু বুঝতে শেখার আগেই ভিক্ষা করা শুরু করে তখন তা আমাদের জন্য লজ্জাজনক বটে।,পথে-ঘাটে চলতে গিয়ে এরকম হাজারো হাবিবার দেখা পাই আমরা। সময়ের অভাবে তাদের জিজ্ঞেস করা হয়ে ওঠে না মাঠে খেলার বয়সে তারা এভাবে ভিক্ষা করছে কেন? একটি দেশের ভবিষ্যত হিসেবে কি তাদের এসবই প্রাপ্য? ,Copyright © 2022, bdnews24",bn,2023-01-12 12:59:00+06:00
Bdnews24,পিএসজির বিপক্ষে দ্বিতীয় লেগে মানেকে পাওয়ার আশায় বায়ার্ন,sport,https://bangla.bdnews24.com/sport/ocxdlxu6xb," ,ইউরোপ সেরার মঞ্চে আগামী ১৪ ফেব্রুয়ারি শেষ ষোলোর প্রথম লেগে পিএসজির মুখোমুখি হবে বায়ার্ন। দুই দলের দ্বিতীয় লেগের ম্যাচটি মাঠে গড়াবে ৮ মার্চ। দ্বিতীয় লেগে মানেকে পাওয়ার আশা করছেন নাগেলসমান। ,লিভারপুল থেকে গত জুনে বায়ার্নে যোগ দেন মানে। বিশ্বকাপের আগে বুন্ডেসলিগার ম্যাচে ভার্ডার ব্রেমেনের বিপক্ষে খেলার সময় হাঁটুতে চোট পান তিনি। এতে শুরুতে কাতার বিশ্বকাপের দলে থাকলেও শেষ পর্যন্ত ছিটকে যান সেনেগালের এই তারকা। অস্ত্রোপচারের পর এখন সেরে ওঠার পথে আছেন তিনি। ,আর কোনো চোট হানা না দিলে পিএসজির বিপক্ষে দুই মাস পরের ম্যাচে খেলতে পারেন ৩০ বছর বয়সী মানে। দোহায় বৃহস্পতিবার সংবাদ সম্মেলনে এই আশার বাণী শোনান নাগেলসমান। ,“সে (মানে) গুরুত্বপূর্ণ খেলোয়াড়। সবকিছু ঠিকঠাক থাকলে পিএসজির বিপক্ষে সময়মতো ফিরতে পারে। কাজের (ট্রেনিংয়ের) চাপে সে কেমন প্রতিক্রিয়া দেখায়, সেটা আমরা দেখব। তাকে প্রথম লেগে পাওয়া নিয়ে আশা করছি না আমি।” ,বিশ্বকাপ বিরতির পর আগামী ২০ জানুয়ারি লাইপজিগের বিপক্ষে ম্যাচ দিয়ে পুনরায় লিগ মৌসুম শুরু করবে বায়ার্ন। এর আগে শুক্রবার সালসবুর্কের বিপক্ষে একটি প্রস্তুতি ম্যাচ খেলবে তারা।,Copyright © 2022, bdnews24",bn,2023-01-12 12:57:00+06:00
Bdnews24,‘তরুণ ক্রিকেটারদের আইপিএলের পথে এগিয়ে যাওয়ার সিঁড়ি বিপিএল’,cricket,https://bangla.bdnews24.com/cricket/094a2shcjr," ,৫৪ বছর বয়সী এই কোচ পরিচিত পাওয়ার হিটিং কোচ হিসেবে। বিপিএলের গত আসরে এই দায়িত্ব দিয়েই তাকে বাংলাদেশে আনে সিলেট সানরাইজার্স। এর আগে তিনি কাজ করেন বিগ ব্যাশ ও পিএসএলে। বিপিএলের পর আইপিএল ও পাকিস্তান ক্রিকেট বোর্ডের হয়েও কাজ করার অভিজ্ঞতা হয় উডের।  ,এবার তিনি এসেছেন প্রধান কোচ হয়ে। বিশ্বের নানান ফ্র্যাঞ্চাইজি লিগে কাজ করার অভিজ্ঞতা থেকে অন্যান্য টুর্নামেন্টের সঙ্গে বিপিএলের বৈসাদৃশ্য ধরতে পেরেছেন উড। তার মতে, বিপিএলে কাজের পরিবেশ অন্য যে কোনো টুর্নামেন্টের চেয়ে অস্থিতিশীল। তাই এখানে কাজ করার চ্যালেঞ্জ জিতলে পরের কাজটুকু সহজ হয়ে যায়। ,চট্টগ্রামের জহুর আহমেদ চৌধুরী স্টেডিয়ামে বৃহস্পতিবার দলের অনুশীলন শেষে সংবাদ সম্মেলনে উড বললেন, বিপিএলের মতো টুর্নামেন্ট থেকেই তরুণ ক্রিকেটাররা সামনে এগোনোর রসদ পায়। ,“আমার মতে আইপিএল সবকিছুর চূড়ায়। এটা অসাধারণ। সেখানে যে মানের ক্রিকেট হয় তা অবিশ্বাস্য। ওখানের সংশ্লিষ্টরা অনেক মানসম্পন্ন। সেদিক থেকে বিপিএল হলো ভিত গড়ার মতো। যে কোনো তরুণ ক্রিকেটারের জন্য আইপিএল পর্যন্ত যাওয়ার পথে এটি সিঁড়ির মতো। যদি এখানে ভালো করে তাহলে... যেমন গত বছর (চট্টগ্রামের হয়ে) বেনি হাওয়েল ভালো করেছিল। এরপর সে পিএসএল খেলতে যায়, আইপিএলেও দল পায়। পাঞ্জাবের হয়ে যদিও ম্যাচ খেলতে পারেনি, তবে সেখানে ছিল।” ,“এটি (বিপিএল) তাই দারুণ মঞ্চ। আমার মতে, যেভাবে বিপিএল পরিচালিত হয়, এই পরিবেশে কাজ করতে পারলে… কারণটা হল, এখানে সবকিছু অস্থির, সব জায়গায় দর্শক-ভক্তের সমাগম। এর মধ্যেও আপনাকে নিজের কাজ করে যেতে হবে। কোচ বা খেলোয়াড় হিসেবে যদি এই পরিবেশে কাজ করতে পারেন, তাহলে বিশ্বের যে কোনো জায়গায় কাজ করতে পারবেন। তো আমার মতে, আইপিএলসহ অন্যান্য লিগ খেলার জন্য তরুণ খেলোয়াড়দের দারুণ মঞ্চ এটি।”,উডের কোচিং ক্যারিয়ারেও ইতিবাচক প্রভাব রেখেছে বিপিএল। গত আসরে সিলেট সানরাইজার্সের পাওয়ার হিটিং কোচ হিসেবে দায়িত্ব পালনের পর আইপিএলে পাঞ্জাব কিংসের ব্যাটিং পরামর্শক হিসেবে নিয়োগ পান তিনি। এরপর কাজ করেন পাকিস্তান ক্রিকেট বোর্ডের হয়েও। ,এই যাত্রায় বিপিএল ও বাংলাদেশের সংবাদমাধ্যমের অবদানের কথা অকপটে স্বীকার করেন উড।,“এটা দারুণ। আমি আইপিএলেও কাজ করেছি। পাওয়ার হিটিং কোচ হিসেবে আমার পরিচিতি আছে, যেটা দারুণ। এখন মূলত পাওয়ারের খেলা। কিন্তু একইসঙ্গে আমি ব্যাটিং কোচও, যে কিনা পাওয়ার হিটিংয়ে বিশেষজ্ঞ। গত বছর এখানের (বাংলাদেশ) সংবাদমাধ্যম আমার প্রতি দারুণ ছিল। এরপর আইপিএলে কাজ করেছি, আরও অনেক জায়গায় দায়িত্ব পালন করেছি। এটা ভালো।”,Copyright © 2022, bdnews24",bn,2023-01-12 13:27:00+06:00
Bdnews24,"এনআইডির দায়িত্ব কেন সরকার নিচ্ছে, ব্যাখ্যা দিলেন স্বরাষ্ট্রমন্ত্রী",bangladesh,https://bangla.bdnews24.com/bangladesh/qdfysv880f,"স্বাধীন সংস্থা নির্বাচন কমিশনের কাছ থেকে জাতীয় পরিচয়পত্রের দায়িত্ব সরকারের কাছে নেওয়ার যৌক্তিকতা সংসদে তুলে ধরলেন স্বরাষ্ট্রমন্ত্রী আসাদুজ্জামান খান কামাল। ,বৃহস্পতিবার জাতীয় সংসদে প্রশ্নোত্তরে গণফোরামের সংসদ সদস্য মোকাব্বির খানের প্রশ্নের জবাবে তিনি নানা যুক্তি ও উদাহরণ দিয়ে বলেন, এটি নির্বাহী বিভাগের অধীনে থাকা উচিৎ।,বাংলাদেশে ২০০৭ সালে ছবিসহ ভোটার তালিকা তৈরির সময় জাতীয় পরিচয়পত্রও (এনআইডি) তৈরি করা হয়। তখন থেকে এর ব্যবস্থাপনার দায়িত্ব পালন করে আসছে নির্বাচনের দায়িত্বে থাকা সাংবিধানিক সংস্থা ইসি। ২০১০ সালে ইসির অধীনে জাতীয় পরিচয় নিবন্ধন অনুবিভাগ একটি আইনগত ও প্রাতিষ্ঠানিক ভিত্তিও পায়। ,পরে স্মার্ট এনআইডিও ইসির ব্যবস্থাপনায়ই হয়। এখন নানা ধরনের সেবা পেতে নাগরিকদের এনআইডি প্রয়োজন হয়। ,বছর খানেক আগে সরকার এনআইডি কার্যক্রম ইসির হাত থেকে স্বরাষ্ট্র মন্ত্রণালয়ে নেওয়ার সিদ্ধান্ত নেয়। জাতীয় পরিচয় নিবন্ধনে নতুন আইনও হচ্ছে। ,কে এম নূরুল হুদা নেতৃত্বাধীন নির্বাচন কমিশন সরকারের এই উদ্যোগের বিরোধিতা করেছিল। কাজী হাবিবুল আউয়াল নেতৃত্বাধীন বর্তমান ইসি সেভাবে বিরোধিতা না করলেও ইসি কর্মকর্তাদের আপত্তি রয়ে গেছে। ,এর মধ্যেই সংসদে গণফোরামের নেতা মোকাব্বির স্বরাষ্ট্রমন্ত্রীকে প্রশ্ন করেন- হঠাৎ করে সরকার জাতীয় পরিচয়পত্রের কাজটি স্বরাষ্ট্র মন্ত্রণালয়ের অধীনে নিয়ে যাওয়ার তৎপরতা চালানোর কারণ কী? এ প্রশ্নে স্বরাষ্ট্রমন্ত্রীর জবাব সংসদে টেবিলে উপস্থাপন করা হয়।,জাতীয় পরিচয়পত্র তৈরির ইতিহাস তুলে ধরে আসাদুজ্জামান কামাল বলেন, ২০০৭ সালে একটি ত্রুটিমুক্ত ভোটার তালিকা তৈরির জন্য সেনাবাহিনীর অধীনে একটি প্রকল্প গ্রহণ করা হয়। এ প্রকল্পের ‘বাইপ্রোডাক্ট’ হিসেবে জাতীয় পরিচয়পত্রের কার্যক্রমটি শুরু হয়। এটি ছিল ‘সাময়িক পদক্ষেপ’।,বর্তমানে জাতীয় পরিচয় নিবন্ধন কার্যক্রমের ব্যাপ্তি অনেক বেড়ে যাওয়ার কথা তুলে ধরে তিনি বলেন, জাতীয় পরিচয় নিবন্ধন কার্যক্রম শুধু ভোটার বা ১৮ বছরের বেশি নাগরিকের জন্য নয়, বরং সকল নাগরিকের জন্য প্রাসঙ্গিক। এছাড়া ব্যাংক হিসাব খোলা, চাকরির আবেদন, ইউটিলিটি সংযোগ, সরকারের সামাজিক নিরাপত্তা কর্মসূচির অধীন বিভিন্ন ভাতার আবেদন, খাস জমি প্রাপ্তির আবেদনসহ বিভিন্ন ক্ষেত্রে এনআইডি ব্যবহারের বাধ্যবাধকতা রয়েছে।,“এর মধ্যে ভোটার হওয়ার বিষয় মাত্র একটি। অন্যান্য ক্ষেত্রে এনআইডি ব্যবহারের বিষয়ে ইসির কোনো সংশ্লিষ্টতা নেই।”,জাতীয় পরিচয় নিবন্ধন কার্যক্রম বিশ্বের প্রায় সব দেশেই নির্বাহী বিভাগের অধীনে হয়ে থাকে জানিয়ে স্বরাষ্ট্রমন্ত্রী বলেন, “এ বিবেচনায় ও বাস্তবতার নিরিখে অন্যান্য দেশের মতো বাংলাদেশেও এটি নির্বাহী বিভাগের অধীনে হওয়া উচিৎ এবং এ কারণে স্বরাষ্ট্র মন্ত্রণালয়ের সুরক্ষা সেবা বিভাগের অধীনে আনার কার্যক্রম চলমান রয়েছে।”,রাষ্ট্র ও সরকারবিরোধী কাজ ঠেকানোর লক্ষ্যে সোশাল মিডিয়ায় নজরদারি চালাতে সরকার আধুনিক প্রযুক্তি কিনেছে বলে সংসদে জানান স্বরাষ্ট্রমন্ত্রী আসাদুজ্জামান কামাল।,তিনি বলেন, “ইন্টারনেটে সোশাল মিডিয়ায় দেশ ও সরকারবিরোধী কার্যক্রম রহিতকল্পে এনটিএমসিতে (ন্যাশনাল টেলিকমিউনিকেশন মনিটরিং সেন্টার) Open Source Intelligence Technology (OSINT) এর মতো আধুনিক প্রযুক্তি সংযোজিত হয়েছে এবং একটি Integrated Lawful Interception System (ILIS) চালু করার উদ্যোগ নেওয়া হয়েছে।”,আরেক প্রশ্নের জবাবে স্বরাষ্ট্রমন্ত্রী বলেন, সরকার গোয়েন্দা তথ্যের ভিত্তিতে সাম্প্রদায়িকতা, জঙ্গিবাদ ও রাষ্ট্রের বিরুদ্ধে ষড়যন্ত্র রুখতে দৃঢ় অবস্থান ও কার্যকরী পদক্ষেপ গ্রহণ করায় দেশের আইন-শৃঙ্খলা পরিস্থিতি স্থিতিশীল রয়েছে।,বিশৃঙ্খলা সৃষ্টির ষড়যন্ত্রে কোনো ব্যক্তি, দল বা গোষ্ঠির সংশ্লিষ্টতা পাওয়া গেলে প্রচলিত আইনে তাদের বিরুদ্ধে কঠোর ব্যবস্থা নেওয়া হয়ে থাকে, বলেন তিনি।,মাদকের সঙ্গে সংশ্লিষ্ট অপরাধীদের আইনের আওতায় আনাসহ চুরি, ছিনতাই প্রতিরোধ করে জননিরাপত্তা নিশ্চিত করতে আইন-শৃঙ্খলা বাহিনী নানা পদক্ষেপ নিচ্ছে বলে জানান স্বরাষ্ট্রমন্ত্রী।,পররাষ্ট্রমন্ত্রী এ কে আবদুল মোমেন সংসদে জানান, বিদেশে বাংলাদেশ মিশনগুলোতে বর্তমানে ১৪ জন কূটনীতিক চুক্তিভিত্তিক কর্মরত আছেন।,এর মধ্যে ১০ জন রাষ্ট্রদূত, ২ জন মিনিস্টার, ১ জন কাউন্সেলর এবং ১ জন তৃতীয় সচিব হিসেবে কর্মরত।,চুক্তিভিত্তিক নিয়োগে থাকা ১০ জন রাষ্ট্রদূত ও হাইকমিশনার হলেন মরক্কোতে মোহাম্মদ শাহাদাত হোসেন, রাশিয়ায় কামরুল আহসান, কানাডায় মো. খলিলুর রহমান, যুক্তরাষ্ট্রে মোহাম্মদ ইমরান, সংযুক্ত আরব আমিরাতে এম আবু জাফর, জাপানে শাহবুদ্দিন আহমেদ, জার্মানিতে মো. মোশাররফ হোসেন ভূঁইয়া, ইরাকে মো. ফজলুল বারী, সৌদি আরবে মোহাম্মদ জাবেদ পাটোয়ারী এবং ভূটানে শিব নাথ রায়।,চারটি দেশে সশস্ত্র বাহিনী হতে প্রেষণে রাষ্ট্রদূত রয়েছেন বলে পররাষ্ট্রমন্ত্রী জানান। তারা হলেন- লেবাননে মেজর জেনারেল জাহাঙ্গীর আল মুস্তাহিদুর রহমান, কুয়েতে মেজর জেনারেল মো. আশিকুজ্জামান, মালদ্বীপে রিয়ার এডমিরাল এস এম আবুল কালাম আজাদ এবং ইন্দোনেশিয়ায় এয়ার ভাইস মার্শাল মোহাম্মদ মোস্তাফিজুর রহমান।,পররাষ্ট্রমন্ত্রী জানান, বিশ্বের ৬০টি দেশে বাংলাদেশের ৮১টি মিশনের মধ্যে বর্তমানে ১৭টিতে বাংলাদেশের মালিকানাধীন নিজস্ব চ্যান্সারি ভবন এবং ১৪টি মিশনে নিজস্ব মালিকানাধীন রাষ্ট্রদূতের বাসভবন রয়েছে। এছাড়া ৫টি মিশনে বাংলাদেশের মালিকানাধীন জমি রয়েছে।,বর্তমানে ৭টি মিশনে বাংলাদেশের মালিকানাধীন নিজস্ব জমিতে ও রাষ্ট্রদূতের বাসভবন নির্মাণে প্রকল্প চলছে বলেও জানান তিনি।,মোমেন জানান, ২০২০ সালের এপ্রিল থেকে ডিসেম্বর পর্যন্ত ৩৫ হাজার কর্মী বৈধ হওয়ার সুযোগ পেয়েছে। কোভিড মহামারীর সময়ে ৫ হাজার বাংলাদেশি কর্মী স্থায়ীভাবে দেশে ফেরত আসেন।,Copyright © 2022, bdnews24",bn,2023-01-12 13:21:00+06:00
Bdnews24,ফ্লাইট নিষেধাজ্ঞা বহাল থাকায় আলজেরিয়ায় খেলবে না মরক্কো,sport,https://bangla.bdnews24.com/sport/ni3xkuz6th,"এক বছরের বেশি সময় ধরে মরক্কো থেকে আলজেরিয়ার সরাসরি ফ্লাইট বন্ধ রয়েছে। আলজেরিয়ায় ওই টুর্নামেন্টে খেলার জন্য নিষেধাজ্ঞা উঠিয়ে নেওয়ার অনুরোধ জানিয়েছিল উত্তর আফ্রিকার দেশটি। তবে তা প্রত্যাখ্যাত হওয়ায় প্রতিযোগিতায় না খেলার সিদ্ধান্ত নিয়েছে কাতার বিশ্বকাপে চতুর্থ হওয়া মরক্কো।,২৩ বছরের কম বয়সী খেলোয়াড়দের যারা এখনও আফ্রিকান দেশগুলোতে খেলছে, তাদের নিয়ে হওয়া আফ্রিকান নেশনস চ্যাম্পিয়নশিপের বর্তমান শিরোপাধারী দল মরক্কো। এবারের আসর হবে আলজেরিয়ায়, আগামী শুক্রবার শুরু হয়ে এটি শেষ হবে ৪ ফেব্রুয়ারি।,একতরফাভাবে কূটনৈতিক সম্পর্ক ছিন্ন করার পর ২০২১ সালে প্রতিবেশী দেশের সঙ্গে আকাশসীমা বন্ধ করে দেয় আলজেরিয়া।,মরক্কোর ফুটবল কর্তৃপক্ষ আফ্রিকান ফুটবল কনফেডারেশনকে চিঠি দিয়ে বলেছিল যে, রয়্যাল এয়ার মারোকের সরাসরি ফ্লাইটে আলজেরিয়ায় যেতে পারলেই কেবল তারা অংশ নেবে টুর্নামেন্টে।,গত বিশ্বকাপে প্রথম আফ্রিকান ও আরব দেশ হিসেবে সেমি-ফাইনালে খেলে মরক্কো। উজ্জীবিত ফুটবলে বিশ্বকাপজুড়ে দারুণ পারফরম্যান্স দেখিয়ে সবার প্রশংসা কুড়িয়েছিল দেশটি।,পশ্চিম সাহারার ভবিষ্যত সহ বিভিন্ন বিষয় নিয়ে মতবিরোধে রয়েছে আলজেরিয়া ও মরক্কোর মধ্যে। পশ্চিম সাহারা এমন একটি অঞ্চল যা মরক্কো তাদের নিজেদের অংশ বলেই মনে করে, কিন্তু আলজেরিয়া সেখানে একটি সশস্ত্র স্বাধীনতা আন্দোলনকে সমর্থন করে আসছে।,Copyright © 2022, bdnews24",bn,2023-01-12 13:37:00+06:00
Bdnews24,"হাসপাতালেই ডাক্তারদের প্রাইভেট চেম্বার, কাজ চলছে: স্বাস্থ্যমন্ত্রী",samagrabangladesh,https://bangla.bdnews24.com/samagrabangladesh/or0vcq89rm,"দেশে সরকারি হাসপাতালে নির্দিষ্ট সময়ের পর চিকিৎসকরা যাতে বেসরকারিভাবে রোগী দেখতে পারেন তার জন্য সরকার ‘সক্রিয়ভাবে কাজ’ করছে বলে জানিয়েছেন স্বাস্থ্যমন্ত্রী জাহিদ মালেক।,তিনি বলেন, “চিকিৎসকরা প্রাইভেট প্র্যাকটিস করতে পারেন। তারা ক্লিনিকেও কাজ করতে পারেন; সেই ব্যবস্থা বর্তমান নীতিমালায় রয়েছে। এটা কোনো অন্যায় নয়। তবে নীতিমালায় এটুকু আছে যে, স্ব স্ব কর্মরত প্রতিষ্ঠানে দুপুর ২টা পর্যন্ত পূর্ণ দায়িত্ব পালন করেই তা করতে হবে।“,নতুন নীতিমালার পরিকল্পনার কথা উল্লেখ করে স্বাস্থ্যমন্ত্রী বলেন, “তারা বাইরে চেম্বারে গিয়ে যে রোগী দেখেন, তাদের সেই ব্যবস্থা বা সুযোগটাই স্ব স্ব প্রতিষ্ঠানে করে দিতে চাচ্ছি। যে প্রতিষ্ঠানে তিনি চাকরি করেন সেখানেই তো চেম্বার আছে। সেখানেই ডাক্তারটা প্র্যাকটিস করতে পারবেন।”,এতে চিকিৎসকরা তাদের সুবিধাটুকু পাবেন, রোগীরাও সেবা পাবেন বলে মনে করেন মন্ত্রী। তিনি আরও বলেন, “হাসপাতালে ভর্তি রোগী যারা আছেন তারা সবসময় সেই সেবাটা পাবেন। এটা নিয়ে আমরা ‍খুবই সক্রিয়ভাবে কাজ করছি। এটা প্রধানমন্ত্রীও অবহিত আছেন।”,বৃহস্পতিবার দুপুরে কক্সবাজার জেলা সদর হাসপাতালে নবনির্মিত আধুনিক বহির্বিভাগের তিনতলা বিশিষ্ট ভবন উদ্বোধনে এসে সাংবাদিকদের তিনি এসব কথা বলেন।,জাতিসংঘের শরণার্থী বিষয়ক সংস্থা-ইউএনএইচসিআর ৩৫ কোটি টাকা ব্যয়ে এই ভবন করে দিচ্ছে। এর আগে মন্ত্রী ২৫০ শয্যাবিশিষ্ট কক্সবাজার জেলা সদর হাসপাতালের বিভিন্ন কার্যক্রম পরিদর্শন করেন।,স্থানীয়দের পাশাপাশি বিপুল সংখ্যক রোহিঙ্গা জনগোষ্ঠী ও পর্যটকদের কথা বিবেচনায় এখানকার স্বাস্থ্যসেবার পরিধি আরও সম্প্রসারণ জরুরি বলে মনে করেন জাহিদ মালেক।,জেলার ২৫০ শয্যার হাসপাতালে ছয় শতাধিকের বেশি রোগীর চাপ সামলাতে হচ্ছে মন্তব্য করে মন্ত্রী বলেন, “এখানে ফ্লোরে থেকে অনেক রোগী চিকিৎসা নিচ্ছেন। এ অবস্থার পরিবর্তন হওয়া দরকার। প্রধানমন্ত্রীর নির্দেশনা রয়েছে, ফ্লোরে থেকে রোগী চিকিৎসা নেবে না। রোগীকে সসম্মানে বিছানায় রেখে চিকিৎসার ব্যবস্থা করতে হবে।“,নতুন ভবনটি সাততলা পর্যন্ত সম্প্রসারণের সুযোগ রয়েছে জানিয়ে তিনি আরও বলেন, ভবনটিতে আরও ২৫০ শয্যার ব্যবস্থা করে হাসপাতালটিকে ৫০০ শয্যার পূর্ণাঙ্গ চিকিৎসাসেবা কেন্দ্রের রূপ দেওয়া হবে।,হাসপাতাল ব্যবস্থাপনা কমিটির সভাপতি ও স্থানীয় সংসদ সদস্য সাইমুম সরওয়ার কমলের সভাপতিত্বে ও হাসপাতালের তত্ত্বাবধায়ক মো. মোমিনুর রহমানের সঞ্চালনায় উদ্বোধনী অনুষ্ঠানে বক্তব্য দেন স্বাস্থ্য মন্ত্রণালয়ের সচিব আনোয়ার হোসেন হাওলাদার, সাবেক সচিব হাবিবুর রহমান খান, অতিরিক্ত শরণার্থী ত্রাণ ও প্রত্যাবাসন কমিশনার মোহাম্মদ সামছু-দ্দৌজা নয়ন, ইউএনএইচসিআরের কক্সবাজার অঞ্চলের প্রধান ইয়োকো আকাসাকা, জেলা আওয়ামী লীগের সভাপতি ফরিদুল ইসলাম চৌধুরী।,Copyright © 2022, bdnews24",bn,2023-01-12 13:31:00+06:00
Bdnews24,"বিদ্যুতের দাম ৫% বাড়ল, কার্যকর জানুয়ারি থেকেই",business,https://bangla.bdnews24.com/business/dyt6h53gmz,"দুই বছর পর খুচরা পর্যায়ে বিদ্যুতের দাম গড়ে ৫ শতাংশ বাড়িয়েছে সরকার; এতে ইউনিটপ্রতি দাম বাড়বে ৩৫ পয়সা। ,নতুন এ দর জানুয়ারি থেকে কার্যকর করার ঘোষণাও দেওয়া হয়েছে প্রজ্ঞাপনে।  এর ফলে খুচরায় গ্রাহক পর্যায়ে গড়ে প্রতি ইউনিট বিদ্যুতের দাম ভারিত গড়ে দাঁড়াবে ৭ টাকা ৪৮ পয়সা।,বৃহস্পতিবার বিদ্যুৎ, জ্বালানি ও খনিজ সম্পদ প্রতিমন্ত্রী নসরুল হামিদ বিডিনিউজ টোয়েন্টিফোর ডটকমকে গড়ে ৫ শতাংশ হারে বিদ্যুতের দাম বাড়ানোর কথা জানিয়েছেন।,এদিন প্রজ্ঞাপনের মাধ্যমে বিদ্যুতের নতুন দর বিভিন্ন গ্রাহক শ্রেণি অনুযায়ী বাড়ানো হয়।,জ্বালানি খাতের নিয়ন্ত্রক সংস্থা বিইআরসি গত ৮ জানুয়ারি গ্রাহক পর্যায়ে দাম বাড়াতে গণশুনানি করলেও এবার দাম বাড়ানো হয়েছে সরকারের নির্বাহী আদেশে।,পাইকারিতে বিদ্যুতের দাম বাড়ানোর ঘোষণার এক মাসের মধ্যে খুচরায় গ্রাহক পর্যায়ে দাম বাড়ানোর ঘোষণা এল।,নিয়ন্ত্রক সংস্থা বিইআরসির কারিগরি কমিটি বিতরণ কোম্পানিগুলোর দাম বাড়ানোর আবেদনের ভিত্তিতে ১৫ দশমিক ৪৩ শতাংশ বা ইউনিটপ্রতি এক টাকা ২১ পয়সা বাড়ানোর সুপারিশ করলেও সরকার ভারিত গড়ে দাম বাড়াল ৩৫ পয়সা বা ৫ শতাংশ। ,তবে শুনানিতে ভোক্তাদের অধিকার নিয়ে কাজ করা সংগঠন ক্যাব বিদ্যুতের দাম বাড়ানোর বিরোধিতা করেছিল।,ব্যবসায়ীদের পক্ষ থেকেও দাম না বাড়িয়ে বিদ্যুৎ খাতে অপচয় কমানো পরামর্শ এসেছিল। এ নিয়ে আলোচনার মধ্যে নতুন দরের প্রজ্ঞাপন প্রকাশ করেছে বিদ্যুৎ বিভাগ।,এতদিন গণশুনানির পর বিইআরসি বিদ্যুতের দাম বাড়িয়ে আসলেও সরকার নিজেই দাম বাড়ানোর সিদ্ধান্ত নেয়। এজন্য আইন সংশোধন করে অধ্যাদেশ জারি করা হয়।,নতুন দর অনুযায়ী সাধারণ গ্রাহক পর্যায়ে (খুচরা) প্রতি ইউনিট বিদ্যুতের দাম আগের ভারিত গড় ৭ টাকা ১৩ পয়সা থেকে বাড়িয়ে করা হয়েছে ৭ টাকা ৪৮ পয়সা।,২০২০ সালের ফেব্রুয়ারির পর এবার বর্ধিত দর অনুযায়ী একজন গ্রাহক এখন লাইফলাইনে (৫০ ইউনিট পর্যন্ত ব্যবহার) বিদ্যুৎ ব্যবহারের জন্য ইউনিটপ্রতি দেবেন সর্বনিম্ন ৩ টাকা ৯৪ পয়সা। আর প্রতি ইউনিটে সর্বোচ্চ ১৬ টাকা ৮০ পয়সা দিতে হবে অস্থায়ী বাণিজ্যিক বা অফিসে বিদ্যুৎ খরচের জন্য।,দাম বাড়ানোর নতুন প্রজ্ঞাপনের ব্যাখ্যা দিতে গিয়ে প্রতিমন্ত্রী নসরুল হামিদ বলেন, বিদ্যুতে লাইফ লাইনে বা সর্বনিম্ন রেটের যারা আছেন তাদের ক্ষেত্রে ১৯ পয়সা মূল্যবৃদ্ধি হয়েছে। আর সার্বিকভাবে গড়ে ৫ শতাংশ বেড়েছে। ,“বিইআরসি শুনানি করে ১৫ শতাংশ মূল্যবৃদ্ধির সুপারিশ করেছিল। আমি মনে করি ১৫ শতাংশ খুব বেশি হয়ে যায়। এটা খুবই সামান্য মূল্যবৃদ্ধি। হয়ত দেখা যাবে লাইফ লাইন গ্রাহকদেরকে বছর শেষে অতিরিক্ত ৮০ টাকা বেশি দিতে হচ্ছে,” যোগ করেন তিনি।  ,এ প্রজ্ঞাপনের ফলে গত ৮ জানুয়ারি বিইআরসি শুনানি করে বিদ্যুতের মূল্য পরিবর্তনের উদ্যোগ নিলেও সেটি কার্যত অপ্রয়োজনীয় হয়ে গেল। ,প্রতিমন্ত্রী বলেন, “আমরা প্রতিমাসে একটা সমন্বয়ে যাব, পাশের দেশ যেভাবে করছে। এনার্জি প্রাইসের ওপর ভিত্তি করে কাজটি করা হবে। এলপিজির দাম এখন যেভাবে নির্ধারণ করা হয়েছে সেভাবেই আমরা করার চেষ্টা করব।”,এর আগে ভর্তুকির ভার কমাতে ২০২২ সালের গত ২১ নভেম্বর পাইকারিতে বিদ্যুতের দাম ১৯ দশমিক ৯২ শতাংশ বাড়ানোর সিদ্ধান্ত দেয় বাংলাদেশ এনার্জি রেগুলেটরি কমিশনের (বিইআরসি)। এর ফলে বাংলাদেশ বিদ্যুৎ উন্নয়ন বোর্ড প্রতি ইউনিট বিদ্যুৎ বিতরণ সংস্থাগুলোর কাছে বিক্রি করছে ৬ টাকা ২০ পয়সা, যা আগে ৫ টাকা ১৭ পয়সা ছিল।,সবশেষ খুচরায় বিদ্যুতের দাম বাড়ানো হয়েছিল দুই বছর আগে ২০২০ সালের ২৭ ফেব্রুয়ারি। গণশুনানির প্রক্রিয়া পেরিয়ে তখন সংবাদ সম্মেলনে বিইআরসি বিদ্যুতের দাম বাড়িয়েছিল। সেবারও দুই বছরের বেশি সময় পর বিদ্যুতের দাম বাড়ানো হয়েছিল। সেসময় একইসঙ্গে পাইকারি, খুচরা ও সঞ্চালন- তিন ক্ষেত্রেই দাম বাড়িয়েছিল সরকার।,তখন পাইকারিতে দাম ৮ দশমিক ৪ শতাংশ বাড়ানোর পাশাপাশি সাধারণ গ্রাহক পর্যায়ে (খুচরা) বাড়ানো হয় ৫ দশমিক ৩ শতাংশ। এতে খুচরায় প্রতি ইউনিট বিদ্যুতের দাম গড়ে ৩৬ পয়সা বেড়ে ৭ টাকা ১৩ পয়সা হয়।,খুচরা পর্যায়ে ডিমান্ড চার্জও বিভিন্ন পর্যায়ে ৫ টাকা থেকে ১৫ টাকা পর্যন্ত বাড়ানো হয়েছে।,একই সঙ্গে বিদ্যুৎ সম্পর্কিত বিভিন্ন সেবার জন্য নির্ধারিত চার্জ ও ফি এর বেশির ভাগ অপরিবর্তিত থাকলেও কিছু ক্ষেত্রে তা বাড়ানো হয়েছে। নতুন কিছু সেবাও সংযুক্ত করে সেগুলোর চার্জ নির্ধারণ করা হয়েছে।,প্রজ্ঞাপনে বলা হয়েছে, টেবির ২ এ উল্লেখ করা ফি বা চার্জের বাইরে কোনো কোনো ফি বা চার্জ আরোপ করা যাবে না।,প্রজ্ঞাপনে বিদ্যুৎ সরবরাহের নিম্ন, মধ্যম, উচ্চ ও অতি উচ্চ চাপ অনুযায়ী বিভিন্ন গ্রাহক শ্রেণির বিদ্যুতের মূল্য (এনার্জি রেট বা চার্জ) নির্ধারণ করা হয়েছে। এর সঙ্গে গ্রাহককে শ্রেণি অনুযায়ী প্রতিটি সংযোগের বিপরীতে ডিমান্ড রেট এবং মোট বিলের ওপর ৫ শতাংশ হারে ভ্যাট দিতে হয়।,চাপ অনুযায়ী আবাসিক, সেচ বা কৃষিকাজে ব্যবহার করা পাম্প, ক্ষুদ্র শিল্প, নির্মাণ, শিক্ষা, ধর্মীয় ও দাতব্য প্রতিষ্ঠান এবং হাসপাতাল, ব্যাটারি চার্জিং স্টেশন, বাণিজ্যিক ও অফিস, শিল্প গ্রাহক শ্রেণিতে নতুন হার নির্ধারণ করা হয়েছে।,প্রজ্ঞাপনে প্রতি ইউনিট বিদ্যুতের দাম সর্বনিম্ন ৩ টাকা ৯৪ পয়সা এবং সর্বোচ্চ ১৬ টাকা ৮০ পয়সা নির্ধারণ করা হয়েছে।,সর্বনিম্ন দর দেবেন নিম্ন চাপ (এলটি, ২৩০/৪০০ ভোল্ট) এ আবাসিকের ক্ষেত্রে লাইফ লাইনের (৫০ ইউনিট পর্যন্ত) ব্যবহারকারীরা। এক্ষেত্রে প্রতি ইউনিটের (কিলোওয়াট/ঘণ্টা) দাম বাড়ানো হয়েছে ১৯ পয়সা; আগের দর ছিল ৩ টাকা ৭৫ পয়সা।,অপরদিকে ইউনিটপ্রতি সর্বোচ্চ দর দেবেন নিম্নচাপে বাণিজ্যিক ও অফিস হিসেবে নেওয়া অস্থায়ী সংযোগের জন্য। এক্ষেত্রে প্রতি ইউনিটে বেড়েছে ৮০ পয়সা। আগে এ দর ছিল ১৬ টাকা।,নিম্ন চাপের আবাসিক ব্যবহারের ক্ষেত্রে বেশি সাধারণ ৭৫ থেকে ৩০০ ইউনিট পর্যন্ত বেশি বিদ্যুৎ ব্যবহার হয়ে থাকে। এসব গ্রাহকদের ক্ষেত্রে ৭৫ ইউনিট পর্যন্ত বিদ্যুৎ ব্যবহার হলে প্রতি ইউনিটের দর হবে ৪ টাকা ৪০ পয়সা (আগে ৪ টাকা ১৯ পয়সা); ৭৬ থেকে ২০০ ইউনিট হলে প্রতি ইউনিট ৬ টাকা ০১ পয়সা (৫ টাকা ৭২ পয়সা); ২০১ থেকে ৩০০ ইউনিট হলে প্রতি ইউনিট ৬ টাকা ৩০ পয়সা (৬ টাকা)।,এর বাইরে আবাসিকে বেশি বিদ্যুৎ ব্যবহারকারীরা ৩০১ থেকে ৪০০ ইউনিট হলে প্রতি ইউনিট ৬ টাকা ৬৬ পয়সা (৬ টাকা ৩৪ পয়সা); ৪০১ থেকে ৬০০ ইউনিট ১০ টাকা ৪৪ পয়সা (৯ টাকা ৯৪ পয়সা) এবং ৬০০ ইউনিটের ঊর্ধ্বে ১২ টাকা ০৩ পয়সা (১১ টাকা ৪৬ পয়সা) করা হয়েছে।,নতুন মূল্যহারে সেচ বা কৃষি কাজের জন্য ব্যবহৃত পাম্পের বিদ্যুতের জন্য দিতে হবে ৪ টাকা ৩৭ পয়সা। এক্ষেত্রে আগের দর ৪ টাকা ১৬ থেকে বাড়ানো হয়েছে ২১ পয়সা।,ক্ষুদ্র শিল্পে ফ্যাট রেট করা হয়েছে ৮ টাকা ৯৬ পয়সা (আগে ৮ টাকা ৫৩ পয়সা); অফ পিকে ৮ টাকা ০৬ পয়সা (৭ টাকা ৬৮ পয়সা) এবং পিক আওয়ারে ইউনিটপ্রতি দর নির্ধারণ করা হয়েছে ১০ টাকা ৭৫ পয়সা (১০ টাকা ২৪ পয়সা)।,বাণিজ্যিক ও অফিসের ক্ষেত্রে ফ্ল্যাট রেট ১০ টাকা ৮২ পয়সা (আগে ১০ টাকা ৩০ পয়সা); অফপিক ৯ টাকা ৭৩ পয়সা (৯ টাকা ২৭ পয়সা) এবং পিক ১২ টাকা ৯৮ পয়সা (১২ টাকা ৩৬ পয়সা)।,এছাড়া মধ্যম, উচ্চ ও অতি উচ্চ চাপে এসব শ্রেণির গ্রাহকদের প্রতি ইউনিটের জন্য আরও বেশি টাকা গুনতে হবে।,অপরদিকে উচ্চ চাপে শিল্পের জন্য ফ্ল্যাট রেট ধরা হয়েছে ৮ টাকা ৮৭ পয়সা (আগে ছিল ৮ টাকা ৪৫ পয়সা), অফি পিকে ৭ টাকা ৯৯ পয়সা (৭ টাকা ৬১ পয়সা) এবং পিক আওয়ারে ১১ টাকা ০৯ পয়সা (১০ টাকা ৫৬ পয়সা)।,Copyright © 2022, bdnews24",bn,2023-01-12 13:42:00+06:00
Bdnews24,‘ভয় পেয়ে আক্রমণ’ করছে সরকার: ফখরুল,politics,https://bangla.bdnews24.com/politics/xj020znp5q,"চলমান আন্দোলনে ‘ভীত’ হয়ে বিরোধী দলের ওপর সরকার ‘আক্রমণ’ শুরু করেছে বলে অভিযোগ করেছেন বিএনপি মহাসচিব মির্জা ফখরুল ইসলাম আলমগীর। ,তিনি বলছেন, “কিছু আগে (সরকার) বলতেন যে, আমরা নাকি রাস্তায় দাঁড়াতে পারি না, আমাদের নাকি কোমর নেই। এখন এত অস্থির হয়ে গেছেন যে, সবরকম শক্তি নিয়োগ করেই আপনারা জনগণের ওপর অত্যাচার করছেন, নিপীড়ন করছেন- এই আন্দোলনকে বন্ধ করার জন্য। ,“তার অর্থই হচ্ছে যে, সরকারের এখন পায়ের তলে মাটি নেই এবং সরকার প্রমাদ গুনছে, ভয় পেয়েছে; অত্যন্ত বেশি ভীত হয়েই তারা এসব আক্রমণ চালাচ্ছে।” ,গণঅবস্থান কর্মসূচিতে ফরিদপুর-ময়মনসিংহসহ বিভিন্ন স্থানে ‘পুলিশ ও ক্ষমতাসীনদের হামলার’ অভিযোগ টেনে বৃহস্পতিবার গুলশানে বিএনপি চেয়ারপারসনের কার্যালয়ে সংবাদ সম্মেলনে তিনি এ কথা বলেন। ,বিরোধীদের চলমান আন্দোলন নিয়ে প্রধানমন্ত্রীর বক্তব্যের বিষয়ে দৃষ্টি আকর্ষণ করা হলে ফখরুল বলেন, “প্রধানমন্ত্রীর অনেক কথারই আমরা জবাব দিই না। উনি কখন কী বলেন- জনগণ ঠিক বুঝতে পারে না, কী লক্ষ্যে বলেন, কী কারণে বলেন! আমরা মনে করি যে, এগুলোর জবাব দেওয়ার কোনো প্রয়োজন নাই। কাজেই সেটা প্রমাণ হবে। ,“যেদিন পাকিস্তান বাহিনী আত্মসমপর্ণ করে সোহরাওয়ার্দী উদ্যানে। তার আগের দিনই ইয়াহিয়া খান বলেছিলেন, জং জারি রায়ে গা। পতন যখন স্পষ্ট হয়, পতন যখন আঘাত করতে আসতে থাকে, পতন যখন দেখতে পায়, তখন এই ধরনের অসংলগ্ন কথা অনেক বেরিয়ে আসে।” ,মির্জা ফখরুল অভিযোগ করেন, গণঅবস্থান কর্মসূচি চলাকালে ফরিদপুর ও ময়মনসিংহে ‘ক্ষমতাসীন দলের সশস্ত্র নেতাকর্মীরা আইনশৃঙ্খলা বাহিনীর সামনেই’ হামলা চালায়। ,“পুলিশ সেখানে শুধু নীরব দর্শকের ভূমিকাই পালন করেনি, ‍উল্টো বিএনপির নেতাকর্মীদের ওপর হামলা চালিয়েছে, টিয়ারগ্যাস নিক্ষেপ করেছে, লাঠিচার্জ করেছে, নেতাকর্মীদের গ্রেপ্তার করেছে। ,“গণঅবস্থানে একদিনে সারাদেশে গ্রেপ্তার হয়েছে প্রায় শতাধিক এবং আহত প্রায় আড়াইশ। ফরিদপুরে পুলিশ বাদী হয়ে বিএনপির নেতাকর্মীদের আসামি করে মামলা করেছে।” ,‘সরকার পতনে’ যুগপৎ আন্দোলন নিয়ে গঠিত বিভিন্ন জোট নিয়ে ওবায়দুল কাদেরের বক্তব্যের প্রতিক্রিয়া জানতে চাইলে ফখরুল বলেন, “আমি আওয়ামী লীগে সাধারণ সম্পাদকের কথার উত্তর দিই না। কারণ আমার মতই সারাদেশে মানুষও উনার কথায় গুরুত্ব দেয় না। ,“সেটার প্রমাণ আপনারা পান যে, উনার এই যে স্মার্ট বাংলাদেশ বলার সঙ্গে সঙ্গে- যে ঘটনা ঘটেছে, এটাই হচ্ছে সবচেয়ে প্রতীকী ঘটনা।” , ,মির্জা ফখরুল বলেন, “আগামী ১৬ জানুয়ারি ১০ দফা দাবি আদায় ও বিদ্যুতের মূল্য কমানোর দাবিতে দেশব্যাপী সকল মহানগর ও সকল উপজেলায় সমাবেশ ও মিছিল হবে। গতকাল বোধ হয় আমরা জেলা বলেছিলাম, জেলাটা হবে না।” ,সংবাদ সম্মেলনে অন্যদের মধ্যে বিএনপির স্থায়ী কমিটির সদস্য নজরুল ইসলাম খান, ভাইস চেয়ারম্যান আবদুল আউয়াল মিন্টু, আহমেদ আজম খান, চেয়ারপারসনের উপদেষ্টা কাউন্সিলের সদস্য আমান উল্লাহ আমান, সাংগঠনিক সম্পাদক সৈয়দ এমরান সালেহ প্রিন্স, শ্যামা ওবায়েদ, সহ-সাংগঠনিক সম্পাদক শরীফুল আলম, সহ গণশিক্ষা বিষয়ক সম্পাদক আনিসুর রহমান তালুকদার খোকন উপস্থিত ছিলেন।,Copyright © 2022, bdnews24",bn,2023-01-12 14:23:00+06:00
Bdnews24,"পুকুর পাড়ে খেলছিল দুই বোন, পানিতে মিলল মরদেহ",samagrabangladesh,https://bangla.bdnews24.com/samagrabangladesh/49580wii0f,"পটুয়াখালীর গলাচিপা উপজেলায় পুকুর থেকে দুই বোনের মরদেহ উদ্ধার করা হয়েছে।,বৃহস্পতিবার দুপুরে উপজেলার সুতাবাড়িয়া গ্রামে এ ঘটনা ঘটে বলে চিকনিকান্দি ইউনিয়ন স্বাস্থ্যসেবা কেন্দ্রের চিকিৎসক সোহান জানান।,তিনি সাংবাদিকদের বলেন, “স্বাস্থ্যসেবা কেন্দ্রে নিয়ে আসার আগেই দুই শিশুর মৃত্যু হয়েছে।“,নিহতরা হলো- সুতাবাড়িয়া গ্রামের মাসুদ মৃধার মেয়ে মরিয়ম (৭) এবং তার চাচাতো ভাই নিজাম মৃধার মেয়ে রাফিয়া (৪)।,স্বজনদের বরাত দিয়ে চিকনিকান্দি ইউনিয়ন পরিষদের ১ নম্বর ওয়াডের্র সদস্য বিবেকানন্দ দেবনাথ সাংবাদিকদের বলেন, দুই বোন বাড়ির পুকুর পাড়ে খেলা করছিল। কোনো একসময় তারা হয়তো পুকুরে পড়ে যায়। স্বজনরা তাদের খোঁজ করেও পায়নি।,পরে পুকুরে তাদের ভাসতে দেখেন প্রতিবেশীরা। উদ্ধার করে স্বাস্থ্যসেবা কেন্দ্রে নিয়ে গেলে তাদের মৃত ঘোষণা করা হয়।,Copyright © 2022, bdnews24",bn,2023-01-12 13:45:00+06:00
Bdnews24,ভারতের দুই কাশির সিরাপ নিয়ে সতর্ক করল বিশ্ব স্বাস্থ্য সংস্থা,world,https://bangla.bdnews24.com/world/gleh9pwcgx,"ভারতে তৈরি কাশির সিরাপ সেবনে উজবেকিস্তানে শিশু মৃত্যুর ঘটনায় সতর্কবার্তা দিয়েছে বিশ্ব স্বাস্থ্য সংস্থা (ডব্লিউএইচও)। শিশুদের চিকিৎসায় আপাতত দুটি সিরাপ দিতে বারণ করেছে সংস্থাটি।  ,সতর্কবার্তায় ডব্লিউএইচও বলেছে, ভারতের ম্যারিয়ন বায়োটেক কোম্পানির উৎপাদিত  চিকিৎসাপণ্যগুলো ‘নিম্নমানের’ এবং কোম্পানিটি এইসব পণ্যের নিরাপত্তার নিশ্চয়তা দিতে ব্যর্থ হয়েছে। ,কয়েকসপ্তাহ আগে গতবছর ডিসেম্বরের শেষ দিকে উজবেকিস্তান ম্যারিয়ন বায়োটেকের তৈরি সিরাপ সেবনে ১৮ শিশুর মৃত্যু হওয়ার অভিযোগ করেছিল। ওই শিশুরা ম্যারিয়ন বায়োটেকের ডক-১ ম্যাক্স সিরাপ সেবন করেছিল।  ,সেই ঘটনার পরিপ্রেক্ষিতেই ডব্লিউএইচও’র এ সতর্কতা জারি। তবে ম্যারিয়ন বায়োটেক এ বিষয়ে এখনও কোনও মন্তব্য করেনি। বিবিসি মন্তব্য জানার জন্য ম্যারিয়ন বায়োটেক এবং ভারতের স্বাস্থ্য মন্ত্রণালয়ের সঙ্গে যোগাযোগ করেছে।,উজবেকিস্তানে শিশু মৃত্যুর ঘটনা সামনে আসার পর ভারতের স্বাস্থ্য মন্ত্রণালয় ম্যারিয়ন কোম্পানির সব ওষুধ উৎপাদন বন্ধ করার নির্দেশ দিয়েছিল।,এ সপ্তাহে ভারতের উত্তরাঞ্চলীয় উত্তর প্রদেশের খাদ্য নিরাপত্তা বিভাগও ম্যারিয়ন বায়োটেকের পণ্য উৎপাদনের লাইসেন্স বাতিল করেছে। কোম্পানিটি উত্তর প্রদেশেই অবস্থিত।,এর মধ্যেই বৃহস্পতিবার বিশ্ব স্বাস্থ্য সংস্থা (ডব্লিউএইচও)সতর্ক করে দিয়ে বলেছে, উজবেকিস্তানের স্বাস্থ্য মন্ত্রণালয়ের জাতীয় মান নিয়ন্ত্রণ পরীক্ষাগারের নমুনা পরীক্ষায় অ্যাম্ব্রোনল ও ডক-১ ম্যাক্স দু’টি সিরাপেই অগ্রহণযোগ্য পরিমাণে “ডাইথাইলিন গ্লাইকল ও ইথিলিন গ্লাইকল দূষণ পাওয়া গেছে।”,ডাইথাইলিন গ্লাইকল ও ইথিলিন গ্লাইকল মানবদেহের জন্য বিষাক্ত এবং এটি সেবন মারাত্মক ক্ষতির কারণ হতে পারে।,বিশ্ব স্বাস্থ্য সংস্থা বলেছে, “এ অঞ্চলের অন্য দেশগুলোতে অ্যাম্ব্রোনল এবং ডক-১ ম্যাক্স বাজারজাতের অনুমতি থাকতে পারে। অন্যান্য দেশ ও অঞ্চলের বাজারেও পণ্য দুটি বিধিবহির্ভূতভাবে সরবরাহ করা হয়ে থাকতে পারে।,“নিম্নমানের এ পণ্যগুলো অনিরাপদ। এসব পণ্যের ব্যবহারে বিশেষ করে শিশুরা গুরুতর অসুস্থ হয়ে পড়তে পারে কিংবা মারাও যেতে পারে।”,Copyright © 2022, bdnews24",bn,2023-01-12 14:06:00+06:00
Bdnews24,রংপুরে শীতার্তদের পাশে ‘আরএফএল বেস্ট বাই’,business,https://bangla.bdnews24.com/business/bbpiy21ceg,"রংপুরের সুবিধাবঞ্চিত মানুষের মাঝে শীতবস্ত্র বিতরণ করেছে গৃহস্থালি সামগ্রীর বিক্রয় কেন্দ্র ‘আরএফএল বেস্ট বাই’।,সম্প্রতি সেখানে ২০০ শীতার্তের মাঝে শীতবস্ত্র বিতরণ করা হয় বলে এক সংবাদ বিজ্ঞপ্তিতে জানানো হয়েছে।,‘আরএফএল বেস্ট বাই’র হেড অব মার্কেটিং দেওয়ান মো. মেহেদী হাসান বলেন, “শীতবস্ত্র না থাকায় দরিদ্র মানুষেরা শীতের সময় অনেক কষ্ট পায়। তাদের কষ্ট কিছুটা লাঘব করার জন্য সামাজিক দায়বদ্ধতার অংশ হিসেবে আমরা রংপুরের দরিদ্র শীতার্তদের মাঝে শীতবস্ত্র বিতরণ করেছি। ভবিষ্যতেও আমাদের এ ধরনের কর্মকাণ্ড অব্যাহত থাকবে।“,শীতবস্ত্র বিতরণের সময় অন্যান্যদের মধ্যে কোম্পানির ইনচার্জ মো. জুলফিকার আলী, অ্যাসিস্ট্যান্ট জেনারেল ম্যানেজার (প্রশাসন) শরিফ উদ্দিন আহমেদ, অ্যাসিস্ট্যান্ট ব্র্যান্ড ম্যানেজার মাহাবুর আলম, এরিয়া ম্যানেজার ফয়সাল আহমেদসহ কোম্পানির ঊর্ধ্বতন কর্মকর্তারা উপস্থিত ছিলেন।,Copyright © 2022, bdnews24",bn,2023-01-12 13:03:00+06:00
Bdnews24,,media_bn,https://bangla.bdnews24.com/media_bn/image/r2tginb85o,"Copyright © 2022, bdnews24",bn,2023-01-12 14:27:00+06:00
Bdnews24,"ব্রিটিশ-ইরানি নাগরিকের মৃত্যুদণ্ড কার্যকরের প্রস্তুতি নিচ্ছে ইরান, বলছে পরিবার",world,https://bangla.bdnews24.com/world/0tnexkwyzb,"ইরান দ্বৈত এক ব্রিটিশ-ইরানি নাগরিকের মৃত্যুদণ্ড কার্যকরের প্রস্তুতি নিচ্ছে। ওই নাগরিকের পরিবার বিবিসি-র পার্সি সার্ভিসকে এমন কথা জানিয়েছে।,মৃত্যুদণ্ড হওয়া এই নাগরিকের নাম আলিরেজা আকবরি। তার স্ত্রী মরিয়ম জানান, কর্তৃপক্ষ আলিরেজার সঙ্গে শেষ দেখা করার জন্য পরিবারকে কারাগারে যেতে বলেছে। ইতোমধ্যে তাকে নির্জন কারাকক্ষে স্থানান্তর করা হয়েছে।,আলিরেজা ইরানের উপ-প্রতিরক্ষামন্ত্রী ছিলেন। ২০১৯ সালে তাকে গ্রেপ্তার করা হয়।আলিরেজাকে যুক্তরাজ্যের হয়ে গুপ্তচরবৃত্তির অভিযোগে দোষী সাব্যস্ত করেছে ইরান।,তবে তিনি এ অভিযোগ অস্বীকার করেছেন।আলিরেজার মৃত্যুদণ্ড কার্যকর বন্ধ করা এবং অবিলম্বে তাকে মুক্তি দিতে ইরানকে আহ্বান জানিয়েছে যুক্তরাজ্য। ,ব্রিটিশ পররাষ্ট্রমন্ত্রী জেমস ক্লেভারলি এক টুইটে বলেছেন, “এ এক বর্বর শাসকগোষ্ঠীর রাজনৈতিক উদ্দেশ্যপ্রণোদিত কর্মকাণ্ড। তারা মানুষের জীবনের কোনও তোয়াক্কা করে না।”,এর আগে ব্রিটিশ পররাষ্ট্রমন্ত্রণালয়ের এক মুখপাত্র বিবিসি-কে বলেছিলেন, তারা আলিরেজার পরিবারকে সমর্থন দিয়ে আসছেন। তারা বারবার ইরান কর্তৃপক্ষের কাছে আলিরেজার প্রসঙ্গ তুলেছেন।,আলিরেজাকে জরুরি কনস্যুলার–সুবিধা দিতে ইরান কর্তৃপক্ষকে অনুরোধ করেছিল ব্রিটিশ পররাষ্ট্রমন্ত্রণালয়। কিন্তু ইরান সরকার ইরানিদের দ্বৈত নাগরিকত্বকে স্বীকৃতি দেয় না।,বিবিসির পার্সি সার্ভিস বুধবার আলিরেজার কাছ থেকে পাওয়া একটি অডিও বার্তা প্রচার করেছে। এতে তিনি বলেছেন, তাকে নির্যাতন করে ক্যামেরার সামনে অপরাধের স্বীকারোক্তি করতে বাধ্য করা হয়েছিল, যে অপরাধ তিনি করেননি।,আলিরেজা বলেন, তিনি কয়েক বছর আগে বিদেশে ছিলেন। সে সময় বিশ্বের শক্তিধর দেশগুলোর সঙ্গে ইরানের পারমাণবিক আলোচনায় জড়িত এক শীর্ষ ইরানি কূটনীতিক তাকে ইরান সফর করার আমন্ত্রণ জানিয়েছিলেন। তিনি ইরানে যাওয়ার পরই তার বিরুদ্ধে গুপ্তচরবৃত্তির অভিযোগ আনা হয়।,ইরানের সাবেক সংস্কারবাদী প্রেসিডেন্ট মোহাম্মদ খাতামির আমলে আলিরেজা দেশটির উপ-প্রতিরক্ষামন্ত্রী ছিলেন। ১৯৯৭ সাল থেকে ২০০৫ সাল পর্যন্ত দুই মেয়াদে ইরানের প্রেসিডেন্ট ছিলেন খাতামি।,Copyright © 2022, bdnews24",bn,2023-01-12 14:58:00+06:00
Bdnews24,লিগে সেরা চারে থাকার লক্ষ্য ইউভেন্তুস কোচের,sport,https://bangla.bdnews24.com/sport/j2q41ij0e6,"লিগ শিরোপা জেতার দৌড়ে অনেকটা এগিয়ে নাপোলি। টেবিলে দ্বিতীয় স্থানে থাকলেও বেশ পিছিয়ে ইউভেন্তুস। আসছে ম্যাচে মুখোমুখি হচ্ছে দুই দল। ইউভেন্তুস কোচ মাস্সিমিলিয়ানো আল্লেগ্রির লক্ষ্য আগে সেরা চারে থাকা নিশ্চিত করা। এরপর অন্যকিছু নিয়ে ভাবতে চান তিনি।,সেরি আয় ১৭ ম্যাচে ৪৪ পয়েন্ট নিয়ে সবার ওপরে নাপোলি। টানা ৮ ম্যাচ জিতে তাদের সঙ্গে পয়েন্টের ব্যবধান সাতে কমিয়ে এনেছে ইউভেন্তুস। সমান ম্যাচ খেলা দলটির পয়েন্ট এখন ৩৭।,দিয়েগো আরমান্দো মারাদোনা স্টেডিয়ামে শুক্রবার মুখোমুখি হবে তালিকার শীর্ষ দুই দল। লিগ শিরোপা নির্ধারণে এ ম্যাচটির ফলাফল রাখতে পারে গুরুত্বপূর্ণ ভূমিকা। অবশ্য নাপোলি ম্যাচের পাশাপাশি টেবিলে পরের দলগুলোর দিকেও নজর রাখতে হবে ইউভেন্তুসের।,তাদের সমান ৩৭ পয়েন্ট নিয়ে তিনে আছে এসি মিলান। ৩ পয়েন্ট কম নিয়ে চারে ইন্টার মিলান। পরের তিন স্থানে থাকা লাৎসিও, আতালান্তা ও রোমার পয়েন্ট ৩১ করে।,নাপোলির বিপক্ষে ম্যাচের আগের দিন সংবাদ সম্মেলনে এসে আল্লেগ্রি অবশ্য গুরুত্ব দিলেন চ্যাম্পিয়ন্স লিগের পরের আসরে জায়গা নিশ্চিত করার দিকেই।,“দল বেশ ভালোই করছে। আমরা তিন দিন অনুশীলন করেছি, ভালো অবস্থায় আছি। আমরা এখন পর্যন্ত ভালো ফলাফল পেয়েছি। তবে আমাদের কাজ করতে, উন্নতির পথে অগ্রসর হতে এবং চূড়ান্ত লক্ষ্যে পৌঁছাতে হবে, যেটা হলো ফলাফল (জয়) পাওয়া।”,“এই মুহূর্তে আমরা তালিকায় শীর্ষ চার অবস্থানে থাকার কথা ভাবছি।”,‘গোছানো’ নাপোলির বিপক্ষে পুরো ম্যাচে মনোযোগ ধরে রাখার বার্তাও শিষ্যদের দিয়েছেন ইউভেন্তুস কোচ আল্লেগ্রি।,“নাপোলির মাঠে খেলা খুব কঠিন। তাই আমাদের পুরো ৯০ মিনিট মনোযোগ ধরে রাখতে হবে। কৌশলগতভাবে এবং তীব্রতার সঙ্গে ভালো খেলতে হবে। কঠিন একটি ম্যাচ হবে। আমরা লিগের সেরা দলের বিপক্ষে তাদের মাঠে খেলতে যাচ্ছি…আগামীকালের ম্যাচটি নির্ণায়ক ম্যাচ নয়, তবে তাদের জন্য খুবই গুরুত্বপূর্ণ।”,“লুসিয়ানো স্পাল্লেত্তি দারুণ একজন কোচ। শেখানোর দিকে সে সেরা এবং অতীতেও সে এটা প্রমাণ করেছে। দারুণ চ্যালেঞ্জের একটি ম্যাচ হবে।”,Copyright © 2022, bdnews24",bn,2023-01-12 14:44:00+06:00
Bdnews24,প্যারিস অলিম্পিকস নারী ফুটবলের বাছাইয়ে কঠিন গ্রুপে বাংলাদেশ,sport,https://bangla.bdnews24.com/sport/quzcifm3dl,"মালয়েশিয়ার কুয়ালা লামপুরে বাছাইয়ের ড্র অনুষ্ঠিত হয় বৃহস্পতিবার। ২০২৪ সালে ফ্রান্সের প্যারিসে অনুষ্ঠেয় এই প্রতিযোগিতার মেয়েদের ফুটবল ইভেন্টের এশিয়া অঞ্চলের বাছাই ৩ এপ্রিল শুরু হয়ে শেষ হবে ১১ এপ্রিল।,বাছাইপর্বের ভেন্যু এখনও নির্ধারিত হয়নি। বাছাইপর্ব তিন রাউন্ডে হবে। প্রথম পর্বে সাত গ্রুপে অংশ নিচ্ছে মোট ২৬টি দেশ। প্রতিটি গ্রুপ চ্যাম্পিয়ন দল যাবে পরের ধাপে।,এই সাত গ্রুপ সেরার সঙ্গে দ্বিতীয় ধাপে যোগ হবে র‌্যাঙ্কিংয়ের শীর্ষ পাঁচ দল উত্তর কোরিয়া, জাপান, অস্ট্রেলিয়া ও দক্ষিণ কোরিয়া। এই ১২ দল তিন গ্রুপে ভাগ হয়ে লড়বে।,দ্বিতীয় ধাপের তিন গ্রুপ সেরা ও এক সেরা রানার্সআপ দল মিলিয়ে চার দল নিয়ে হবে বাছাইয়ের তৃতীয় পর্ব। সেখান থেকে সেরা দুই দল পাবে এ অঞ্চল থেকে ২০২৪ অলিম্পিকসে খেলার টিকেট।,বাছাইয়ের শুরুতে কঠিন প্রতিপক্ষ পেলেও লড়াই করার ব্যাপারে আশাবাদী বাংলাদেশ কোচ গোলাম রব্বানী ছোটন।,“এর আগে ইরান ও মিয়ানমারের কাছে বড় ব্যবধানে হেরেছি। সেসময় অবশ্য আমাদের মেয়েদের বয়স কম থাকায় ছোট ছোট ভুল করেছিলাম। এবার অন্তত তা হবে না। আমরা লড়াই করব, ভালো প্রতিদ্বন্দ্বিতা হবে।”,২০২১ সালে এএফসি এশিয়ান কাপের বাছাইয়ে ইরানের বিপক্ষে সবশেষ দেখায় ৫-০ গোলে হেরেছিল বাংলাদেশ।,২০১৮ সালে টোকিও অলিম্পিকসের বাছাইয়ে সবশেষ মিয়ানমারের মুখোমুখি হয়েছিল বাংলাদেশ। ইয়াঙ্গুনের সেই ম্যাচে স্বাগতিকদের কাছে ৫-০ গোলে হেরেছিল মেয়েরা।,Copyright © 2022, bdnews24",bn,2023-01-12 14:30:00+06:00
Bdnews24,"ব্রাহ্মণবাড়িয়ায় আইনজীবীদের কর্মবিরতি অব্যাহতের ঘোষণা, ভোগান্তি",samagrabangladesh,https://bangla.bdnews24.com/samagrabangladesh/e9aglrwtrs,"দুই বিচারক ও নাজিরের অপসারণের দাবিতে ব্রাহ্মণবাড়িয়া জেলা আইনজীবী সমিতির আদালত বর্জন কর্মসূচি অব্যাহত রয়েছে। আরও তিন দিন আদালতে না যাওয়ার সিদ্ধান্ত নিয়েছেন আইনজীবীরা।,এদিকে নিজেদের দাবি নিয়ে আইনজীবী সমিতির নেতারা আইনমন্ত্রী আনিসুল হকের সঙ্গে ঢাকায় সাক্ষাৎ করেছেন; দিয়েছেন লিখিত অভিযোগ।  ,বৃহস্পতিবার দুপুর আড়াইটায় জেলা আইনজীবী সমিতির বিশেষ সভায় কর্মবিরতি অব্যাহত রাখার সিদ্ধান্ত হয় বলে জানিয়েছেন সভার সভাপতি বিলকিস সুলতানা খানম পপি।,তিনি সাংবাদিকদের বলেন, “জেলা দায়রা জজ শারমিন নিগার, নারী ও শিশু নিযার্তন দমন ট্রাইব্যুনাল-১-এর বিচারক মোহাম্মদ ফারুক এবং জেলা জজ আদালতের নাজির মোমিনুল ইসলামের অপসারণ দাবিতে চলমান আন্দোলনের কর্মসূচি আরও তিন কার্যদিবস বাড়ানো হয়েছে। আগামী রোব, সোম ও মঙ্গলবার কর্মবিরতি পালন করবেন আইনজীবীরা।“,ব্রাহ্মণবাড়িয়া জেলা আইনজীবী সমিতির সাধারণ সম্পাদক মো. মফিজুর রহমান বাবুল বলেন, “আইনজীবী সমিতির কর্মবিরতি আরও তিন দিন বাড়ানো হয়েছে। আগামী রোববারের মধ্যে যদি আমাদের দাবি মানা হয় তাহলে কর্মবিরতি তুলে নেওয়া হবে। তবে যতদিন আমাদের দাবি মানা না হবে ততদিন কর্মবিরতি চলতে থাকবে।”,এই অবস্থার মধ্যেই মঙ্গলবার রাতে আইনজীবীদের একটি দল ঢাকার গুলশানে আইনমন্ত্রী আনিসুল হকের বাসভবনে তার সঙ্গে সাক্ষাৎ করেন।,এ সময় সেখানে সুপ্রিম কোর্ট আইনজীবী সমিতির সভাপতি মো. মমতাজ উদ্দিন, সাধারণ সম্পাদক আবদুন নূর, ঢাকা বার কাউন্সিলরের প্রতিনিধি সাঈদ আহমেদ, জেলা আইনজীবী সমিতির সভাপতি তানবীর ভূঞা, সাধারণ সম্পাদক মফিজুর রহমান বাবুল উপস্থিত ছিলেন।,মফিজুর রহমান বাবুল এ বিষয়ে বলেন, “মঙ্গলবার রাতে আমরা আইনমন্ত্রীর সঙ্গে দেখা করেছি। আইনজীবীরা পুরো ঘটনা আইনমন্ত্রীর কাছে মৌখিক ও লিখিতভাবে তুলে ধরেছেন। দুই বিচারকের প্রত্যাহার এবং নাজির মমিমুলকে প্রত্যাহারপূর্বক শাস্তির দাবি করে আমরা লিখিত দিয়েছি।”,তিনি আরও বলেন, “আইনমন্ত্রী ব্যবস্থা নিবেন বলে আমাদেরকে আশ্বস্ত করেছেন। তিনি সমাধান করে দিলে আমরা দ্রুত কাজে যোগ দিতে পারব।”,এদিকে আদালতে বিচার কাজ না চলায় বিচার প্রার্থীদের ভোগান্তিতে পড়তে হয়েছে। বৃহস্পতিবার সকালে আদালত চত্বরে গিয়ে দেখা যায়, আইনজীবী সমিতির কার্যালয়ের সামনে আইনজীবীরা অবস্থান করছেন। বিচারকরা আদালতে এলে আইনজীবীরা এজলাসে না যাওয়ায় আদালতের বিচারিক কার্যক্রম বন্ধ আছে।,জেলার বিভিন্ন স্থান থেকে আদালতে আসা সেবাগ্রহীতা ও বিচার প্রার্থীরা নিরাশ হয়ে বাড়ি ফিরে যাচ্ছেন। ব্রাহ্মণবাড়িয়া জেলা ও দায়রায় ১৭টি এবং মুখ্য বিচারিক হাকিম আদালত ১২টি। ২৯ আদালতের বিচার কাজ বন্ধ রয়েছে। প্রতিদিন প্রতিটি কোর্টে ৫০টি মামলা ওঠে।, এদিন ছিল শীতকালীন ছুটির আগে আদালতের শেষ কার্যদিবস। এ দিন বেলা সাড়ে ১১টার দিকে নারী ও শিশু নির্যাতন দমন ট্রাইব্যুনাল-১-এর বিচারক মোহাম্মদ ফারুকের আদালতে তিনটি মামলা গ্রহণ করা হয়নি। জেলা আইনজীবী সমিতির সভাপতি ও সম্পাদক বিচারককে মামলা নেওয়ার জন্য অনুরোধ করেন। তখন বিচারক তাদের নিয়ে আপত্তিকর মন্তব্য করেন বলে অভিযোগ করেন আইনজীবীরা।, এরপর আদালতে এক মাসের শীতকালীন ছুটি শুরু হয়ে যায়। ২৬ ডিসেম্বর জেলা আইনজীবী সমিতির কার্যকরী পরিষদের সভায় বিচারক মোহাম্মদ ফারুকের আদালত বর্জনের সিদ্ধান্ত নেওয়া হয়।,খোলার পর বিচারক মোহাম্মদ ফারুকের আদালত বর্জন করেন আইনজীবীরা। দুপুরে একজন আইনজীবী গিয়ে আদালত বর্জনের কর্মসূচির তথ্য জানিয়ে বিচারককে এজলাস থেকে নেমে যেতে বলেন। এ নিয়ে তাদের মধ্যে বাদানুবাদ হয়। পরে সেখানে আইনজীবী সমিতির নেতারাও যান। ,এ দিনের বাদানুবাদের ঘটনার ছড়িয়ে পড়া তিন মিনিট ১৩ সেকেন্ডের একটি ভিডিওতে দেখা যায়, নারী ও শিশু নির্যাতন দমন ট্রাইব্যুনাল-১ এর বিচারক মোহাম্মদ ফারুক এজলাসে ছিলেন। তিনি মামলা পরিচালনা করছিলেন। এ সময় কয়েকজন আইনজীবী এজলাসের সামনে গিয়ে দাঁড়ান। তাদের মধ্যে জেলা আইনজীবী সমিতির সভাপতি তানভীর ভূঁইয়া, সম্পাদক (প্রশাসন) আক্কাস আলী, আইনজীবী জুবায়ের ইসলাম ছিলেন। তখন এজলাস ঘিরে পুলিশ সদস্যরাও ছিলেন। ,একজন আইনজীবী আদালত বর্জনের কথা বলে বিচারককে এজলাস থেকে নেমে যেতে বলেন। কথাবার্তার একপর্যায়ে আইনজীবীরা উত্তেজিত হয়ে পড়েন। এ সময় তারা বিচারকের সঙ্গে অসৌজন্যমূলক আচরণ এবং উচ্চস্বরে গলাগালি করেন। ,এ সময় জেলা আইনজীবী সমিতির সভাপতি তানভীর ভূঁইয়াকে চড়া গলায়, আঙ্গুল উঁচিয়ে, ধমকের সুরে বিচারককে উদ্দেশ করে ‘নাম, নাম’ বলতেও শোনা যায়। তানভীর ভূঁইয়া বিজয়নগর উপজেলা আওয়ামী লীগের সাধারণ সম্পাদক এবং উপজেলা পরিষদের সাবেক চেয়ারম্যান।  ,তবে তানভীর ভূঁইয়া বিচারকের সঙ্গে অসৌজন্যমূলক আচরণের অভিযোগ অস্বীকার করেন।, ১ জানুয়ারির ঘটনার ভিডিওটি সামাজিক যোগাযোগমাধ্যমে প্রকাশ পায় ২ জানুয়ারি। তখন এ নিয়ে তোলপাড়া শুরু হয়। এদিন বিচারক ফারুক এই আইনজীবীদের বিরুদ্ধে আদালত অবমাননার ব্যবস্থা গ্রহণের আবেদন জানিয়ে চিঠি দেন সুপ্রিম কোর্টে। , এদিন জেলা জজ শারমিন নিগারের কক্ষে সব বিচারক সভা করেন। এতে বিচারক কার্যক্রম দুপুর পৌনে ১২টার দিকে শুরু হয়। এর আগে সকাল সাড়ে ১০টার দিকে আইনজীবীরা জেলা জজ শারমিন নিগারের আদালত এলাকার সামনে জড়ো হয়ে হই-হুল্লোড় শুরু করেন।, বিচার বিভাগীয় কর্মচারী অ্যাসোসিয়েশন এ দিন আদালতের সব এজলাসের দরজা ও প্রধান ফটকে তালা দিয়ে কর্মবিরতি পালন শুরু করে। আর আগের ঘটনা ও কর্মচারীদের কর্মবিরতির প্রতিবাদে বিক্ষোভ করে দুই বিচারকের অপসারণ ও নাজিরের দৃষ্টান্তমূলক বিচারের দাবি জানান আইনজীবীরা।, আদালতের কর্মচারীরা ৫ জানুয়ারি সকালে কর্মবিরতি প্রত্যাহার করেন। এদিন থেকেই আইনজীবীরা তিন কার্যদিবস করে কর্মবিরতির পালন শুরু করেন।,বিচারক ফারুকের আবেদনের পরিপ্রেক্ষিতে ৫ জানুয়ারি হাই কোর্ট ব্রাহ্মণবাড়িয়া জেলা আইনজীবী সমিতির তিনজনকে সশরীরে আদালতে তলব করেন।,তিন আইনজীবী হলেন- ব্রাহ্মণবাড়িয়া জেলা আইনজীবী সমিতির সভাপতি মো. তানভীর ভূঁইয়া, সমিতির সম্পাদক (প্রশাসন) মো. আক্কাস আলী এবং আইনজীবী জুবায়ের ইসলাম। তাদের ১৭ জানুয়ারি হাই কোর্টে তলব করা হয়েছে।,আদালত বর্জনের কর্মসূচির মধ্যে জেলা জজ শারমিন নিগারের নামে কুরুচিপূর্ণ স্লোগান দেওয়ার অভিযোগ ওঠে আইনজীবীদের বিরুদ্ধে। তাতে এই নারী বিচারকও সুপ্রিম কোর্টে চিঠি দিয়ে প্রতিকার চান।,: আইনজীবীরা আদালত বর্জনের কর্মসূচি অব্যাহত রেখে নতুন করে আরও তিনদিনের কর্মবিরতি ঘোষণা করেন।, ব্রাহ্মণড়িয়ার আদালতের ঘটনার পরিপ্রেক্ষিতে বিচারপতি জে বি এম হাসান ও বিচারপতি রাজিক আল জলিলের হাই কোর্ট বেঞ্চ স্বপ্রণোদিত হয়ে ২১ আইনজীবীকে আদালতে তলব করে একটি আদেশ দেয়।,তাদের বিরুদ্ধে আদালত অবমাননার রুলও জারি করা হয়েছে। তাদের বিরুদ্ধে কেন ব্যবস্থা নেওয়া হবে না, তার জবাব দিতে আগামী ২৩ জানুয়ারি ওই আইনজীবীদের হাজির হতে বলা হয়েছে।,২১ আইনজীবী হলেন- ব্রাহ্মণবাড়িয়া জেলা আইনজীবী সমিতির সাধারণ সম্পাদক মো. মফিজুর রহমান বাবুল, মো. মিনহাজুল ইসলাম, এমদাদুল হক হাদি, নিজামুদ্দিন খান রানা, আনিছুর রহমান মঞ্জু, মো. জুম্মান চৌধুরী, রাশেদ মিয়া হাজারী, জাহের আলী, মো. আবদুল আজিজ খান, দেওয়ান ইফতেখার রেজা রাসেল, মো. ছদর উদ্দিন, মাহমুদুরু রহমান রনি, মো. মাহবুবুর রহমান, মো. আরিফুল হক মাসুদ, মীর মোহাম্মদ রাইসুল আহম্মেদ, মহিবুর রহমান, মো. জাকারিয়া আহমেদ, মো. মোবারক উল্লা, মো. ফারুক আহমেদ, সফিক আহমেদ ও ইকবাল হোসেন।,এদিন রাতে গুলশানে আইনমন্ত্রীর বাসভবনে আইনজীবীরা সাক্ষাৎ করেন।,: জেলা আইনজীবী সমিতির সদস্যরা সভা করে আরও তিন দিনের কর্মবিরতি ঘোষণা করেন।,Copyright © 2022, bdnews24",bn,2023-01-12 15:11:00+06:00
Bdnews24,সূর্য সেনের নামে স্মৃতি জাদুঘর স্থাপনের দাবি,ctg,https://bangla.bdnews24.com/ctg/6vvwi72l1e,"চট্টগ্রাম যুব বিদ্রোহের সর্বাধিনায়ক মাস্টারদা সূর্য সেনের ফাঁসি দিবসে তার নামে স্মৃতি জাদুঘর স্থাপনের দাবি উঠল; ফাঁসি দিবসকে জাতীয়ভাবে পালনের দাবিও জানানো হলো।,বৃহস্পতিবার বন্দরনগরীতে বিভিন্ন রাজনৈতিক, সামাজিক ও সাংস্কৃতিক সংগঠন শ্রদ্ধা নিবেদনসহ বিভিন্ন কর্মসূচির মাধ্যমে স্মরণ করেছে বিপ্লবী মাস্টারদা সূর্য সেন ও তারকেশ্বর দস্তিদারকে।,এক সংবাদ বিজ্ঞপ্তিতে শিক্ষা উপমন্ত্রী মহিবুল হাসান চৌধুরী নওফেল বলেছেন, “চট্টগ্রাম অস্ত্রাগার অধিকারসহ বিপ্লবের অগ্রনায়ক ছিলেন মাস্টারদা সূর্য সেন। শিক্ষক হিসেবে যেমন সুনাম ছিল, তেমনই দেশের মানুষের প্রতি তার প্রবল ভালোবাসা, চরিত্রের বলিষ্ঠতা ক্রমে আকর্ষণ করেছিল তরুণদের।,“ক্লাসের ছাত্রদের বলতেন দেশের দুরবস্থার কথা, দেশপ্রেমের কথা, স্বাধীনতার কথা। সূর্য সেন গোপনে স্বাধীনতা সংগ্রামের জমি তৈরি করছিলেন। আজও বিভিন্ন আন্দোলন-সংগ্রামে মাস্টারদাকে স্মরণ করে আমরা এগিয়ে যাওয়ার অনুপ্রেরণা পাই। তিনি বাঙালির বিপ্লবের ধ্রুবতারা।”,বৃহস্পতিবার সকালে নগরীর জে এম সেন হল প্রাঙ্গণে সূর্য সেনের আবক্ষ মূর্তিতে শ্রদ্ধা নিবেদন করতে গিয়ে বাসদ (মার্কসবাদী) চট্টগ্রাম জেলা সদস্য সচিব শফিউদ্দিন কবির আবিদ বলেন, “সূর্য সেন বৃটিশ সাম্রাজ্যবাদী শৃঙ্খলে পরাধীন ভারতের এক কোণে এ চট্টগ্রামে স্বাধীনতার স্ফুলিঙ্গ সৃষ্টি করেছিলেন, যা দাবানল হয়ে পুরো ভারতবর্ষে ছড়িয়ে গিয়েছিল।,“দুঃখজনক হলেও সত্যি এই চট্টগ্রামে সেই ঐতিহাসিক অভ্যুত্থান ও সূর্যসেনসহ বিপ্লবীদের স্মৃতিজড়িত স্থান সংরক্ষণ ও সে গৌরবজনক ইতিহাস নতুন প্রজন্মের সামনে তুলে ধরার কোন রাষ্ট্রীয় আয়োজন নেই। আমরা দাবি জানাই, অবিলম্বে চট্টগ্রামে সূর্যসেন স্মৃতি জাদুঘর স্থাপন ও প্রীতিলতা, তারকেশ্বর দস্তিদারসহ বিপ্লবীদের স্মৃতি সংরক্ষণে রাষ্ট্রীয় উদ্যোগ নিতে হবে।”,বাসদ (মার্কসবাদী) চট্টগ্রাম জেলার পক্ষ থেকে শ্রদ্ধা নিবেদনের সময় অন্যদের মধ্যে উপস্থিত ছিলেন জেলা কমিটির সদস্য ইন্দ্রানী ভট্টাচার্য সোমা, সমাজতান্ত্রিক ছাত্র ফ্রন্টের নেতা রিপা মজুমদার, পুষ্পিতা নাথ, আবদুল্লাহ জাওয়াদ।,দুপুরে জে এম সেন হলে শিক্ষা উপমন্ত্রী ব্যারিস্টার মহিবুল হাসান চৌধুরী নওফেলের পক্ষে মাস্টারদার ভাস্কর্যে শ্রদ্ধাঞ্জলি নিবেদন করেন নগর আওয়ামী লীগের উপ-দপ্তর সম্পাদক জহর লাল হাজারী, নগর মহিলা আওয়ামী লীগের ভারপ্রাপ্ত সাধারণ সম্পাদক কাউন্সিলর নিলু নাগ, কাউন্সিলর রুমকি সেনগুপ্ত, আঞ্জুমান আরা ও তছলিমা বেগম রুবি, নারী নেত্রী নন্দিত দাশগুপ্ত।,বিপ্লবী তারকেশ্বর দস্তিদার স্মৃতি পরিষদের উদ্যোগে বৃহস্পতিবার চট্টগ্রাম কেন্দ্রীয় কারাগারে মাস্টারদা সূর্য সেন ও বিপ্লবী নেতা তারকেশ্বর দস্তিদারের ফাঁসির মঞ্চে ফুল দিয়ে শ্রদ্ধা জানানো হয়।,ফাঁসির মঞ্চে ফুল দিয়ে শ্রদ্ধা নিবেদনের সময় পরিষদের সাধারণ সম্পাদক প্রকৌশলী সিঞ্চন ভৌমিক বলেন, “দেশের স্বাধীনতার জন্য আত্মদানকারী বীরদের এই ফাঁসির মঞ্চ আমাদের তীর্থ স্থান। বিপ্লবী ও মুক্তিযোদ্ধাদের আত্মত্যাগের কারণে আজ আমরা স্বাধীন দেশের নাগরিক।,“এই ফাঁসির মঞ্চে মাস্টারদা সূর্য সেনের সাথে প্রাণদানকারী বিপ্লবী নেতা তারকেশ্বর দস্তিদারের নাম ও ম্যুরাল সংযুক্ত করার আশ্বাস প্রদান করায় জেলা প্রশাসক আবুল বাশার মোহাম্মদ ফখরুজ্জামানকে কৃতজ্ঞতা জানাই।”,এ সময় চট্টগ্রাম কেন্দ্রীয় কারাগারের জেলার এমরান হোসেন মিয়া ও ডেপুটি জেলার মনির হোসেন উপস্থিত ছিলেন।,এর আগে সকালে পরিষদের পক্ষ থেকে জে এম সেন হল প্রাঙ্গণে সূর্য সেনের ভাস্কর্যে ফুল দিয়ে শ্রদ্ধা জানানো হয়।,এ সময় পরিষদ সভাপতি অঞ্জন কান্তি চৌধুরী বলেন, “বিপ্লবীদের পথ ধরেই জাতির পিতা বঙ্গবন্ধু শেখ মুজিবুর রহমান ১৯৭১ সালে সশস্ত্র রক্তক্ষয়ী মুক্তিযুদ্ধের মাধ্যমে আমাদেরকে স্বাধীন সার্বভৌম রাষ্ট্র বাংলাদেশ উপহার দিয়ে যান। কিন্তু অত্যন্ত দুঃখের বিষয় আমাদের দেশে বিপ্লবীদের কোনো দিবস রাষ্ট্রীয়ভাবে পালন করা হয় না।”,চট্টগ্রাম যুব বিদ্রোহ দিবস, সূর্য সেন ও তারকেশ্বরের ফাঁসি দিবস এবং বীরকন্যা প্রীতিলতা ওয়াদ্দেদারের আত্মাহুতি দিবস রাষ্ট্রীয়ভাবে পালনের দাবিসহ ৯ দফা দাবি জানান পরিষদ নেতৃবৃন্দ।,এ সময় অন্যদের মধ্যে উপস্থিত ছিলেন সাবেক প্রধান শিক্ষক বিজয় শংকর চৌধুরী, সুনীল দাশ, পরিষদের অর্থ সম্পাদক তপন ভট্টাচার্য্য, মো. লিপটন, কবি সজল দাশ, টিভি ও বেতার শিল্পী অচিন্ত্য কুমার দাশ, অর্ঘ্য ভৌমিক।,মাস্টারদা সূর্যসেনের ফাঁসি দিবসে বিপ্লবীদের স্মৃতি সংরক্ষণের দাবি জানিয়েছে চট্টগ্রাম যুব ইউনিয়ন।,শ্রদ্ধা নিবদেনর সময় উপস্থিত ছিলেন যুব ইউনিয়ন চট্টগ্রাম জেলা সভাপতি মো. শাহ আলম, সাংগঠনিক সম্পাদক রাশিদুল সামির, সহ-সভাপতি প্রীতম চৌধুরী, কোষাধ্যক্ষ অভিজিৎ বড়ুয়া ও সদস্য ইন্তেখাব সুমন।,জে এম সেন হল প্রাঙ্গণে সূর্য সেনের আবক্ষ মূর্তিতে শ্রদ্ধা জানায় সরকারি হাজী মুহাম্মদ মহসিন কলেজ ছাত্রলীগ।,এ সময় ছাত্রলীগ নেতা আনোয়ার পলাশ বলেন, “সূর্য সেনের নেতৃত্বে চট্টগ্রামের সাহসী যোদ্ধারা ভারতবর্ষের স্বাধীনতা আন্দোলনে যে পথ দেখিয়েছিলেন, ইতিহাসে তা ছিল একটি বিরল ঘটনা। তা এখনো আমাদের প্রেরণা হয়ে আছে।”,ছাত্রলীগ নেতা মায়মুন উদ্দীন মামুন বলেন, “চট্টগ্রামের সোনালী অতীতের সকল স্মৃতি সংরক্ষণ করতে হবে। তা হলে নতুন প্রজন্ম আমাদের সমৃদ্ধ ইতিহাস সম্পর্কে জানতে পারবে।”,এ সময় অন্যদের মধ্যে উপস্থিত ছিলেন মহসিন কলেজ ছাত্রলীগ নেতা শিমলা তন্বী, নাজিম উদ্দীন, আবদুস সোবহান, মুহাম্মদ শাকিল, নাজমুল হাসান বাপ্পু, লায়লা সিকদার লিপি, জনি দাশ, যুবরাজ দাশ, আবির হোসেন, আবু সালেক, তারিবুন চোধুরি, জালাল উদ্দীন জুবায়ের, রুকন উদ্দীন, শেখ আবদুল আজিজ, সাইদুল ইসলাম, আজিজ।,এছাড়া চট্টগ্রাম বিপ্লব ও বিপ্লবী স্মৃতি সংরক্ষণ পরিষদ ও বিপ্লবী কল্পনা দত্ত স্মৃতি পরিষদ সূর্য সেনের ভাস্কর্যে ফুল দিয়ে শ্রদ্ধা নিবেদন করে।,ব্রিটিশ বিরোধী আন্দোলনে সশস্ত্র বিপ্লবের ডাক দেন মাস্টারদা সূর্য সেন। ভারতীয় প্রজাতান্ত্রিক বাহিনী, চট্টগ্রাম শাখা গঠন করে নেতৃত্ব দেন চট্টগ্রাম যুব বিদ্রোহের।,১৯৩০ সালের ১৮ এপ্রিল মাস্টারদা সূর্য সেনের নেতৃত্বে চট্টগ্রাম যুব বিদ্রোহ হয়।,নগরীর দামপাড়া এলাকায় তৎকালীন পুলিশ ব্যারাকের অস্ত্রাগার দখল করে নেন বিপ্লবীরা। সেখানেই অস্থায়ী বিপ্লবী সরকার গঠনের ঘোষণা দেওয়া হয়।,এরপর চারদিন স্বাধীন ছিল চট্টগ্রাম। পরে ২২ এপ্রিল জালালাবাদ পাহাড়ের যুদ্ধে ইংরেজ বাহিনীর সাথে মুখোমুখি সংঘর্ষ হয়। তিন ঘণ্টার সেই যুদ্ধে ৮২ জন ব্রিটিশ সৈন্য নিহত হয় এবং ১২ জন বিপ্লবী শহীদ হন।,১৯৩৩ সালের ১৬ ফেব্রুয়ারি ইংরেজ বাহিনীর হাতে গ্রেপ্তার হন সূর্য সেন। ১৯৩৪ সালের ১২ জানুয়ারি মধ্যরাতে চট্টগ্রাম কেন্দ্রীয় কারাগারে সূর্য সেন ও বিপ্লবী তারকেশ্বর দস্তিদারের ফাঁসি কার্যকর করা হয়।,Copyright © 2022, bdnews24",bn,2023-01-12 15:30:00+06:00
Bdnews24,বিগ ব্যাশে না খেলার হুমকি রশিদের,cricket,https://bangla.bdnews24.com/cricket/djvbpkes9w,"এমনিতেই অস্ট্রেলিয়ার সঙ্গে দ্বি-পাক্ষিক সিরিজ খেলার সুযোগ পায় না আফগানিস্তান। এবার সম্ভাবনা জাগলেও সেই পথ এখন বন্ধ হয়ে গেছে। আফগানদের বিপক্ষে ওয়ানডে সিরিজ বাতিল করে দিয়েছে অস্ট্রেলিয়া। যা মানতেই পারছেন না রশিদ খান।,যার রেশ ধরে আফগানিস্তানের এই তারকা লেগ স্পিনার বিগ ব্যাশ থেকে নিজের নাম প্রত্যাহার করে নেওয়ার হুমকি দিয়েছেন। অস্ট্রেলিয়ার এই ফ্র্যাঞ্চাইজি টুর্নামেন্টে অ্যাডিলেইড স্ট্রাইকার্সের হয়ে খেলেন রশিদ।,সম্প্রতি তালেবান সরকার আফগানিস্তানে নারীদের উচ্চশিক্ষা বন্ধ করে দেওয়ায় বৃহস্পতিবার দেশটির ছেলেদের দলের বিপক্ষে ওয়ানডে সিরিজ বাতিলের ঘোষণা দেয় ক্রিকেট অস্ট্রেলিয়া (সিএ)। আগামী মার্চে সংযুক্ত আরব আমিরাতে হওয়ার কথা ছিল আইসিসি ক্রিকেট বিশ্বকাপ সুপার লিগের অংশ তিন ম্যাচের সিরিজটি।,এরপরই সামাজিক যোগাযোগ মাধ্যমে নিজের অবস্থানের কথা জানান রশিদ খান।,“আমাদের বিপক্ষে মার্চের সিরিজটি অস্ট্রেলিয়া বাতিল করে দিয়েছে শুনে আমি সত্যিই হতাশ। আমার দেশের প্রতিনিধিত্ব করতে পেরে আমি অত্যন্ত গর্বিত। আমরা বিশ্ব মঞ্চে অনেক উন্নতি করেছি। সিএ-এর এই সিদ্ধান্ত আমাদেরকে সেই পথচলায় পিছিয়ে দিয়েছে।”,“আফগানিস্তানের বিপক্ষে খেলা যদি অস্ট্রেলিয়ার জন্য এতটাই অস্বস্তিকর হয়, তাহলে বিগ ব্যাশে আমার উপস্থিতির মাধ্যমে কাউকে আমি অস্বস্তিতে ফেলতে চাই না। তাই ওই টুর্নামেন্টে আমার ভবিষ্যৎ নিয়ে আমি কঠোরভাবে চিন্তা-ভাবনা করব।”,বিগ ব্যাশের চলতি আসরে স্ট্রাইকার্সের হয়ে ৮ ম্যাচ খেলেছেন রশিদ। দক্ষিণ আফ্রিকার টি-টোয়েন্টি টুর্নামেন্টে এমআই কেপ টাউনের হয়ে খেলার জন্য অস্ট্রেলিয়া ছেড়ে গেছেন তিনি। বিগ ব্যাশে তার ফেরার সম্ভাবনা এখন ক্ষীণ।,রশিদের আগে ক্রিকেট অস্ট্রেলিয়ার এই সিদ্ধান্ত নিয়ে মন্তব্য করে আফগানিস্তান ক্রিকেট বোর্ড (এসিবি)। তাদের চোখে এই পদক্ষেপ ‘দুঃখজনক।’ আইসিসি বরাবর এনিয়ে চিঠি লেখার কথাও জানায় তারা।,এসিবি-এর মতে, ‘খেলা ও স্পোর্টসম্যানশিপের বদলে রাজনৈতিক স্বার্থকে বেশি অগ্রাধিকার দিচ্ছে’ অস্ট্রেলিয়া। এতে দুই দেশের মধ্যে সম্পর্ক নষ্ট হচ্ছে বলে মনে করছে তারা।,এসিবি তাদের প্রতিক্রিয়ায় আরও বলেছে যে, অস্ট্রেলিয়া তাদের সিদ্ধান্ত বাতিল না করলে ‘বিগ ব্যাশে আফগান ক্রিকেটারদের অংশগ্রহণ নিয়ে নতুন করে ভাববে তারা।’ আফগানিস্তানে নারীদের ক্রিকেট নিয়ে অবশ্য কোনো কিছু বলেনি আফগান বোর্ড।,দুই বছরের মধ্যে এ নিয়ে দ্বিতীয়বার আফগানিস্তানের বিপক্ষে দ্বি-পাক্ষিক সিরিজ বাতিল করল অস্ট্রেলিয়া। নারীদের ক্রিকেটের প্রতি তালেবানদের অবস্থানের কারণে ২০২১ সালের নভেম্বরে হোবার্টে আফগানদের সঙ্গে একমাত্র টেস্ট ম্যাচটি খেলেনি তারা।,সব মিলিয়ে আন্তর্জাতিক ক্রিকেটে চারবার মুখোমুখি হয়েছে দুই দল। এখনও পরস্পরের সঙ্গে কোনো টেস্ট খেলেনি তারা।,আইসিসির পরবর্তী ভবিষ্যৎ সফরসূচিতে আগামী বছরের অগাস্টে নিরপেক্ষ ভেন্যুতে তিনটি টি-টোয়েন্টি খেলার কথা রয়েছে দুই দলের। এরপর ২০২৬ সালের অগাস্টে এক টেস্ট ও তিন টি-টোয়েন্টি খেলতে অস্ট্রেলিয়া সফর করার কথা আফগানদের।,Copyright © 2022, bdnews24",bn,2023-01-12 15:28:00+06:00
Bdnews24,টেকনাফ-সেন্ট মার্টিনের পথে শুক্রবার থেকে জাহাজ চলাচল শুরু,samagrabangladesh,https://bangla.bdnews24.com/samagrabangladesh/h8iw601blv,"চলতি মৌসুমে কক্সবাজারের টেকনাফ-সেন্ট মার্টিন নৌ-পথে শুক্রবার থেকে চালু হচ্ছে পর্যটকবাহী জাহাজ। ,টেকনাফের উপজেলা নির্বাহী কর্মকর্তা (ইউএনও) মো. কামরুজ্জামান বৃহস্পতিবার রাতে বলেন, বিকালে জেলা প্রশাসনের উদ্যোগে উপজেলা প্রশাসন, বিজিবি, কোস্ট গার্ড, পুলিশ, জনপ্রতিনিধি, পর্যটন সংশ্লিষ্ট ব্যবসায়ীদের নিয়ে এক সভা অনুষ্ঠিত হয়।  ,এর আগে বুধবার ঢাকায় নৌ-পরিবহন মন্ত্রণালয়ের উদ্যোগে আন্তঃমন্ত্রণালয়ের এক পর্যালোচনা সভা অনুষ্ঠিত হয়। এতে পর্যটন মন্ত্রণালয়ের সচিবসহ সংশ্লিষ্টরা উপস্থিত ছিলেন।  ,ওই সভার আলোকেই জেলা প্রশাসক মুহম্মদ শাহীন ইমরানের সভাপতিত্বে অনুষ্ঠিত সভায় শুক্রবার থেকে ওই নৌ-পথে জাহাজ চলাচলের সিদ্ধান্ত নেওয়া হয় বলে জানান ইউএনও। ,নাফ নদীর নাব্যতা সংকটের কারণে চলতি বছর মৌসুমের শুরু থেকে এ নৌ-পথে জাহাজ চলাচল বন্ধ ছিল বলে জানিয়েছেন সংশ্লিষ্টরা।  ,আর ওই পথে পর্যটকবাহী জাহাজ চলাচলের দাবিতে আন্দোলন চালিয়ে আসছিল ট্যুর অপারেটর অ্যাসোসিয়েশন ও জাহাজ মালিক সংগঠনসহ পর্যটন সংশ্লিষ্ট বিভিন্ন সংগঠন। ,কক্সবাজার ট্যুর অপারেটর অ্যাসোসিয়েশনের সভাপতি আনোয়ার কামাল বলেন, পর্যটন সংশ্লিষ্ট বিভিন্ন সংগঠনের দাবির পরিপ্রেক্ষিতে প্রশাসন শুক্রবার থেকে টেকনাফ-সেন্ট মার্টিনে পর্যটকবাহী জাহাজ চলাচলের সিদ্ধান্ত নিয়েছে। ,চলতি মৌসুমে পাঁচটি জাহাজ চলাচলের অনুমতি পেয়েছে জানিয়ে তিনি আরও বলেন, তবে শুক্রবার টেকনাফের নাফ নদীর দমদমিয়া জেটিঘাট থেকে ‘হংসরাজ’ ও ‘পারিজাত’ নামের দুইটি জাহাজ পর্যটকদের নিয়ে সেন্ট মার্টিনের উদ্দেশে রওনা দেবে।,সংশ্লিষ্টরা জানিয়েছেন, নাফ নদীর নাব্যতা সংকট ও নদীতে একাধিক বালুচর জেগে ওঠার কথা উল্লেখ করে গত বছরের ২৯ সেপ্টেম্বর কক্সবাজারে আয়োজিত এক সেমিনারে বেসামরিক বিমান পরিবহন ও পর্যটন মন্ত্রণালয়ের সচিব মোকাম্মেল হোসেন টেকনাফ-সেন্ট মার্টিন নৌ-পথে পর্যটকবাহী জাহাজ চলাচল বন্ধের ঘোষণা দেন। ,Copyright © 2022, bdnews24",bn,2023-01-12 15:33:00+06:00
Bdnews24,ফেইসবুকে তথ্যমন্ত্রীর বিরুদ্ধে ‘অপপ্রচারের’ অভিযোগে প্রবাসীর বিরুদ্ধে মামলা,ctg,https://bangla.bdnews24.com/ctg/wna5sc26kh,"ফেইসবুকে তথ্য ও সম্প্রচারমন্ত্রী হাছান মাহমুদের নামে ‘অপপ্রচার’ চালানোর অভিযোগে সংযুক্ত আরব আমিরাত প্রবাসী এক ব্যক্তির বিরুদ্ধে চট্টগ্রামের চকবাজার থানায় মামলা করেছেন এক ছাত্রলীগ নেতা।,বুধবার রাতে নগরীর পাঁচলাইশ থানা ছাত্রলীগের সাবেক যুগ্ম-সাধারণ সম্পাদক মাসুদ রানা ডিজিটাল নিরাপত্তা আইনে এ মামলা করেন বলে চকবাজার থানার ওসি মো. মনজুর কাদের মজুমদার জানান।,মামলায় আবদুর রব ভুট্টো ওরফে এ আর ভুট্টো নামের ওই প্রবাসীকে আসামি করা হয়েছে, যিনি ‘লন্ডন বাংলা চ্যানেল’ নামের একটি ফেইসবুক পেইজ থেকে ‘মিথ্যা তথ্য ছড়াচ্ছেন’ বলে অভিযোগ করা হয়েছে।,এ ছাড়া ওই পেইজ থেকে দেওয়া একটি পোস্টে লাইক, কমেন্ট ও শেয়ারকারীদেরও আসামি করা হয়েছে নাম উল্লেখ না করে।,মামলার অভিযোগে বলা হয়- “ফেসবুক ও ইউটিউবে ‘লন্ডন বাংলা চ্যানেল’ নামের একটি পেইজ ও চ্যানেল থেকে তথ্য ও সম্প্রচারমন্ত্রী এবং বাংলাদেশ আওয়ামী লীগের যুগ্ম-সাধারণ সম্পাদক হাছান মাহমুদকে জড়িয়ে উদ্দেশ্যমূলকভাবে নানা ধরনের মিথ্যা ও অসত্য তথ্য দিয়ে অপপ্রচার চালাচ্ছে একটি স্বার্থান্বেষী মহল।,“ওই পেইজটির অ্যাডমিন আবদুর রব ভুট্টো। দুবাইয়ে বসে আবদুর রব দীর্ঘদিন ধরে নানা ধরনের দেশবিরোধী অপপ্রচার ও গুজব রটাচ্ছেন।”,মামলার বাদী মাসুদ রানা বিডিনিউজ টোয়েন্টিফোর ডটকমকে বলেন, “সম্প্রতি দেশের জনগণকে বিভ্রান্ত করার উদ্দেশ্যে আমার প্রিয় নেতা তথ্যমন্ত্রী ড. হাছান মাহমুদকে জড়িয়ে অসত্য ও মিথ্যা তথ্য দিয়ে ভিডিও তৈরি করে ফেসবুক ও ইউটিউবে প্রচার করা হয়।,“উদ্দেশ্যপ্রণোদিত ভিডিওটি আবার আবদুর রব ভুট্টো নিজের আইডি এবং আরো নয়টি ফেসবুক আইডি থেকে পোস্ট ও শেয়ার করা হয়। তাই তাকে এবং ওই পেইজের পোস্টে লাইক, কমেন্ট, শেয়ারকারীদের আসামি করে মামলা করেছি।”,জানতে চাইলে চকবাজার থানার ওসি মনজুর কাদের মজুমদার বিডিনিউজ টোয়েন্টিফোর ডটকমকে বলেন, “ডিজিটাল সিকিউরিটি অ্যাক্টে একটি মামলা হয়েছে। আমাদের উর্ধ্বতন কর্তৃপক্ষের নির্দেশনা অনুসারে আমরা মামলাটি তদন্ত করব।”,Copyright © 2022, bdnews24",bn,2023-01-12 15:31:00+06:00
Bdnews24,সোশাল মিডিয়ায় নজরদারিতে আইনসিদ্ধ প্রযুক্তি ব্যবহার হচ্ছে: স্বরাষ্ট্রমন্ত্রী,bangladesh,https://bangla.bdnews24.com/bangladesh/onxq6m2o4l,"ইন্টারনেটে নজরদারিতে সরকারের কেনা প্রযুক্তি নিয়ে টিআইবির উদ্বেগ প্রকাশের মধ্যে স্বরাষ্ট্রমন্ত্রী আসাদুজ্জামান খান কামাল দাবি করেছেন, সরকার এক্ষেত্রে আইনসিদ্ধ প্রযুক্তি ব্যবহার করছে।,বৃহস্পতিবার সংসদে এক প্রশ্নের জবাবে এই দাবি করেন তিনি। এদিনই ট্রান্সপারেন্সি ইন্টারন্যাশনাল বাংলাদেশ (টিআইবি) ইসরায়েল থেকে আড়ি পাতার প্রযুক্তি কেনার খবরে উদ্বেগ প্রকাশ করে বিবৃতি দেয়।,সম্প্রতি ইসরায়েলের সংবাদপত্র হারেৎসে প্রকাশিত এক প্রতিবেদনে বলা হয়, ইন্টারনেটে গোয়েন্দা নজরদারিতে সে দেশের এক কোম্পানি থেকে অত্যাধুনিক প্রযুক্তি কিনেছে বাংলাদেশ।,সংসদে সরকারদলীয় সংসদ সদস্য শফিউল ইসলাম মহিউদ্দিনের এক প্রশ্নের জবাবে স্বরাষ্ট্রমন্ত্রী আসাদুজ্জামান কামাল সোশাল মিডিয়ায় নজরদারিতে সরকারের প্রযুক্তি ব্যবহার নিয়ে কথা বলেন।,স্পিকার শিরীন শারমিন চৌধুরীর সভাপতিত্বে প্রশ্নোত্তর টেবিলে উপস্থাপন করা হয়।,স্বরাষ্ট্রমন্ত্রী বলেন, দেশি-বিদেশি ষড়যন্ত্র প্রতিরোধ করে দেশের অগ্রগতি, অর্থনৈতিক উন্নয়ন, সমৃদ্ধি ও গণতন্ত্রের অগ্রযাত্রা অব্যাহত রাখতে সরকার দৃঢ় প্রতিজ্ঞ। যে কোনো ধরনের ষড়যন্ত্র রুখে দিতে গোয়েন্দা সংস্থাগুলো ও আইন-শৃঙ্খলা বাহিনী নিরলসভাবে কাজ করে যাচ্ছে।,সাম্প্রদায়িকতা, জঙ্গিবাদ ও রাষ্ট্রের বিরুদ্ধে ষড়যন্ত্র রুখতে গোয়েন্দা তথ্যের ভিত্তিতে দৃঢ় অবস্থান ও কার্যকরী পদক্ষেপ গ্রহণ করায় দেশের আইন-শৃঙ্খলা পরিস্থিতি স্থিতিশীল রয়েছে বলে দাবি করেন তিনি।,আসাদুজ্জামান কামাল বলেন, “ইন্টারনেটে সামাজিক যোগাযোগ মাধ্যম মনিটরিংয়ের মাধ্যমে দেশ ও সরকার বিভিন্ন বিরোধী কার্যক্রম রহিতকল্পে এনটিএমসিতে Open Source Intelligence Technology (OSINT) এর মতো আধুনিক প্রযুক্তি সংযোজিত হয়েছে এবং একটি Integrated Lawful Interception System (ILIS) চালু করার উদ্যোগ নেওয়া হয়েছে।”,এনটিএমসি বা ন্যাশনাল টেলিকমিউনিকেশন মনিটরিং সেন্টার স্বরাষ্ট্র মন্ত্রণালেয়ের অধীন একটি দপ্তর, যা সরকারের নির্দেশে ক্ষমতাপ্রাপ্ত সংস্থাগুলোকে আইনানুগ আড়ি পাতার সুবিধা এবং নির্ধারিত কর্তৃপক্ষকে যোগাযোগ সংক্রান্ত গোয়েন্দা তথ্য দিয়ে থাকে।,সরকার কর্তৃক অনুমোদিত সংস্থাগুলোকে নিজস্ব তত্ত্বাবধানে প্রচলিত ইলেক্ট্রনিক মাধ্যমগুলোতে নজরদারি করার ব্যবস্থা করে দেওয়াও এই দপ্তরের কাজ।,সংসদে স্বরাষ্ট্রমন্ত্রী বলতে চেয়েছেন যে সরকারের এই নজরদারি চলে আইনসিদ্ধভাবে, ইন্টারনেটে প্রকাশিত তথ্যের উপর, কারও গোপনীয় তথ্য আহরণের জন্য নয়।,এদিকে ইসরায়েল থেকে প্রযুক্তি কেনার খবরে উদ্বেগ জানিয়ে টিআইবির বিবৃতিতে বলা হয়, “গত কয়েক বছরে রাজনীতিবিদ, মন্ত্রী, ব্যবসায়ী, গণমাধ্যমকর্মী এবং ভিন্ন মতাবলম্বীদের ফোনালাপ ফাঁসের ঘটনায় এটা এক রকম নিশ্চিত করে বলা যায় যে, আইনশৃঙ্খলা রক্ষাকারী বাহিনীসহ এক বা একাধিক বিশেষায়িত সরকারি সংস্থা নজরদারির বিভিন্ন প্রযুক্তি ব্যবহার করে আসছে।,“আপাতদৃষ্টে, এমনটা বলা অত্যুক্তি হবে না যে ক্ষমতাসীন মহল এ ধরনের নজরদারির প্রযুক্তি যথেচ্ছ ব্যবহার করছে।”,সুনির্দিষ্ট নীতিমালার অনুপস্থিতিতে এমন প্রযুক্তির ব্যবহারে ব্যক্তিগত তথ্যের ও যোগাযোগের গোপনীয়তা, সুরক্ষা এবং বাক ও মতপ্রকাশের স্বাধীনতাসহ একাধিক সাংবিধানিক মৌলিক অধিকার খর্ব হওয়ার ঝুঁকি তৈরি হবে বলেও শঙ্কা প্রকাশ করেছে সংস্থাটি।,ইসরায়েলি কোম্পানি থেকে প্রযুক্তি কেনার সংক্রান্ত খবরে বিষয়ে সরকারের বক্তব্যও দাবি করেছে টিআইবি।,Copyright © 2022, bdnews24",bn,2023-01-12 15:51:00+06:00
Bdnews24,ব্যালান্সের ‘নতুন শুরুতে’ আয়ারল্যান্ডকে হারাল জিম্বাবুয়ে,cricket,https://bangla.bdnews24.com/cricket/vldqg6phvv,"সাড়ে পাঁচ বছরের বেশি সময় পর আন্তর্জাতিক ক্রিকেটে খেলার স্বাদ পেলেন গ্যারি ব্যালান্স। জন্মভূমির হয়ে প্রথম ম্যাচে ব্যাট হাতে তিনি রাখলেন অবদান। আয়ারল্যান্ডকে অনায়াসে হারিয়ে সিরিজে এগিয়ে গেল জিম্বাবুয়ে।,হারারেতে তিন ম্যাচ টি-টোয়েন্টি সিরিজের প্রথমটিতে বৃহস্পতিবার জিম্বাবুয়ের জয় ৫ উইকেটে। ১১৪ রানের লক্ষ্য স্বাগতিকরা পেরিয়ে যায় ১২ বল হাতে রেখে।,টস হেরে ব্যাটিংয়ে নেমে শুরু থেকে নিয়মিত উইকেট হারায় আইরিশরা। অল আউট হয় তারা শেষ ওভারে।,আট নম্বরে নেমে সর্বোচ্চ ২৪ রান করেন গ্যারেথ ডেলানি। দুই অঙ্কে যেতে পারেন আর কেবল কার্টিস ক্যাম্পার (২০) ও অভিষিক্ত স্টিভেন ডোহেনি (১৫)।,আইরিশদের অল্পতে বেঁধে রাখতে ২৯ রানে ৩ উইকেট নিয়ে জিম্বাবুয়ের সফলতম বোলার লেগ স্পিনার রায়ান বার্ল। ম্যাচের সেরাও তিনিই।,দুই পেসার টেন্ডাই চাটারা ও রিচার্ড এনগারাভা এবং বাঁহাতি স্পিনার ওয়েলিংটন মাসাকাদাজা নিয়ন্ত্রিত বোলিংয়ে নেন ২টি করে উইকেট।,রান তাড়ায় জিম্বাবুয়ে দুই ওপেনার অধিনায়ক ক্রেইগ আরভিন ও টাডিওয়ানাশে মারুমানিকে হারায় প্রথম ৮ বলের মধ্যে। এরপর ওয়েসলি মাধেভেরে (১৬) ও ব্যালান্সের (৩০) ব্যাটে এগিয়ে যায় তারা।,বার্লের দ্রুত বিদায়ের পর বাকিটা সারেন শন উইলিয়ামস (৩০ বলে ৩৪) ও ক্লাইভ মাডান্ডে (১০ বলে ১৮)।,ইংল্যান্ডের সাবেক ব্যাটসম্যান ব্যালান্সের ২৯ বলে ৩০ রানের ইনিংসটি গড়া ২ চার ও এক ছক্কায়।,ব্যালান্সের জন্ম জিম্বাবুয়ের হারারেতে। দেশটির হয়ে খেলেন অনূর্ধ্ব-১৯ ক্রিকেটও। পরে পাড়ি জমান ইংল্যান্ডে, আন্তর্জাতিক ক্রিকেটে পা রাখেন তাদের হয়েই। ২০১৪ থেকে ২০১৭ পর্যন্ত খেলেন ২৩ টেস্ট ও ১৬ ওয়ানডে। যার সবশেষটি ২০১৭ সালের জুলাইয়ে, টেস্টে। এরপর আর সুযোগ হয়নি।,জন্মভূমি জিম্বাবুয়ের হয়ে তার খেলার আলোচনা চলছিল অনেক দিন ধরেই। কাউন্টি দল ইয়র্কশায়ার তাকে ছেড়ে দেওয়ার পর গত বছরের ডিসেম্বরে তিনি জিম্বাবুয়ে ক্রিকেটের সঙ্গে দুই বছরের চুক্তি করেন ঘরোয়া ও আন্তর্জাতিক ক্রিকেটে খেলার জন্য।,সেই ধারাবাহিকতায় ডাক পেয়ে যান এই সিরিজের দলে। থমকে থাকা আন্তর্জাতিক ক্যারিয়ার পুনরুজ্জীবিত করার পাশাপাশি ৩৩ বছর বয়সে তার অভিষেক হলো টি-টোয়েন্টিতে।, ২০ ওভারে ১১৪ (বালবার্নি ৫, অ্যাডায়ার ৫, ডোহেনি ১৫, টেক্টর ৫, ক্যাম্পার ২০, ডকরেল ৯, কেন ৯, ডেলানি ২৪, হ্যান্ড ৯*, ম্যাককার্থি ৮; চাটারা ৩.২-০-১৭-২, এনগারাভা ৩-০-২০-২, ইভান্স ২-০-৯-১, বার্ল ৪-০-২৯-৩, উইলিয়ামস ৩-০-২৩-০, মাসাকাদজা ৪-০-১৩-২), ১৮ ওভারে ১১৮/৫ (আরভিন ৪, মারুমানি ৪, মাধেভেরে ১৬, ব্যালান্স ৩০, উইলিয়ামস ৩৪*, বার্ল ৮, মাডান্ডে ১৮*; টেক্টর ৪-০-১৭-২, অ্যাডায়ার ৩-০-১২-২, ডেলানি ৪-০-৩৪-০, ম্যাককার্থি ২-০-১৪-১, ডকরেল ২-০-১৭-০, ক্যাম্পার ২-০-১৮-০, হ্যান্ড ১-০-৬-০), জিম্বাবুয়ে ৫ উইকেটে জয়ী, তিন ম্যাচ সিরিজের প্রথমটির পর ১-০তে এগিয়ে জিম্বাবুয়ে, রায়ান বার্ল,Copyright © 2022, bdnews24",bn,2023-01-12 15:36:00+06:00
Bdnews24,"খুলনায় সাড়ে ২৩ কেজির ভোল মাছ, দাম হাঁকাচ্ছে ৮ লাখের বেশি",samagrabangladesh,https://bangla.bdnews24.com/samagrabangladesh/v1riaau2s1,"খুলনার রূপসা পাইকারি মাছ বাজারে সাড়ে ২৩ কেজি ওজনের একটি ভোল মাছ বিক্রির জন্য আনা হয়েছে। বিক্রেতা এর দাম হাঁকাচ্ছেন আট লাখ টাকার বেশি।   ,বৃহস্পতিবার সকালে মাছটি বাজারের আড়ত মেসার্স মদিনা ফিশ ট্রেডার্সে তোলা হলে সেটি দেখতে উৎসুক বিভিন্ন বয়সের মানুষ ভিড় জমে। ,মঙ্গলবার বঙ্গোপসাগরের দুবলার চর এলাকায় মাসুম বিল্লাহ নামের এক জেলের জালে ধরা পড়ে মাছটি। তবে মাছটি খুলনায় নিয়ে এসেছেন মো. রহমত নামের এক ব্যক্তি। তিনি মাসুম বিল্লাহর সহযোগী বলে জানান। মাসুমের বাড়ি সাতক্ষীরার আশাশুনির কুড়িকাহুনিয়া গ্রামে। ,মো. রহমত বলেন, “ভোর ৬টার দিকে মাসুম বিল্লাহর জালে মাছটি ধরা পড়ে। পরে মাছটি দুবলার চরে আনা হয়। সেখানেই কেজিপ্রতি ৪০ হাজার টাকা দরে ২৩ কেজি ৬৮০ গ্রামের মাছটির এর দাম হয় ৮ লাখ ৪০ হাজার টাকা।“ ,রহমত আরও বলেন, আরও বেশি দামের আশায় মাছটি বিক্রি না করে খুলনার বাজারে নিয়ে এসেছেন। তবে আশানুরূপ দাম না পাওয়ায় এখন চট্টগ্রামে পাঠানোর পরিকল্পনা করছেন। ,মদিনা ফিশ ট্রেডার্সের পরিচালক মো. আবু মুছা বলেন, “এত বড় ভোল মাছ আগে কখনও দেখিনি। ভোল মাছ বিভিন্ন ওষুধ তৈরিতে ব্যবহৃত হয় বলে শুনেছি। এ কারণে এই মাছের দাম বেশি।” ,খুলনা জেলা মৎস্য কর্মকর্তা জয়দেব পাল বলেন, “মূলত ভোল মাছ যত বড় হয়, এর দাম তত বেশি হয়। কারণ, সামুদ্রিক এই মাছের বায়ুথলি বা এয়ার ব্লাডার ওষুধ তৈরিতে ব্যবহৃত হয়। পৃথিবীর বিভিন্ন দেশে বিশেষ স্যুপ তৈরিতেও এই মাছ ব্যবহার করা হয়।“,Copyright © 2022, bdnews24",bn,2023-01-12 15:59:00+06:00
Bdnews24,"বৈরী দিন কাটিয়ে অর্থনীতি এগিয়ে যাবে, আশা অর্থমন্ত্রীর",economy,https://bangla.bdnews24.com/economy/zwtvdetapr,"দেশের সামষ্টিক অর্থনৈতিক সূচকগুলোর অবস্থান ‘সন্তোষজনক’ দাবি করে অর্থমন্ত্রী আ হ ম মুস্তফা কামাল জাতীয় সংসদে বলেছেন, চলমান অর্থবছরে সরকারের কাঙ্ক্ষিত লক্ষ্য অর্জিত হবে বলেই তিনি আশা করছেন। ,বৃহস্পতিবার জাতীয় সংসদে ২০২২-২০২৩ অর্থবছরের প্রথম প্রান্তিকের (জুলাই-সেপ্টেম্বর) বাজেট বাস্তবায়ন অগ্রগতি প্রতিবেদন তুলে ধরে এ কথা বলেন মুস্তফা কামাল। ,তিনি বলেন, “বৈরী পরিস্থিতি মোকাবেলা করে দেশ সামষ্টিক অর্থনৈতিক ক্ষেত্রে সামনে এগিয়ে যেতে পারবে।” ,বিকালে স্পিকার শিরীন শারমিন চৌধুরীর সভাপতিত্বে অধিবেশন শুরু হয়। অধিবেশনে অর্থমন্ত্রী প্রথম প্রান্তিকের বাজেট বাস্তবায়ন অগ্রগতি প্রতিবেদন উপস্থাপন করেন। ,মন্ত্রী বলেন, অর্থবছরের প্রথম প্রান্তিকে (জুলাই-সেপ্টেম্বর) রাজস্ব আয়, প্রবাসী আয় এবং রপ্তানি প্রবৃদ্ধি, এডিপির ব্যয়, ব্যাপক মুদ্রা সরবরাহ ইত্যাদি মৌলিক সামষ্টিক অর্থনৈতিক চালকসমূহের অবস্থান ‘সন্তোষজনক’। ,“আমদানি-রপ্তানি আয় উভয়ক্ষেত্রেই ধনাত্মক প্রভাব পরিলক্ষিত হয়েছে। চলমান অর্থবছরে সরকারের কাঙ্ক্ষিত লক্ষ্য অর্জিত হবে।” ,রাশিয়া-ইউক্রেন যুদ্ধের ফলে উন্নত বিশ্বের মত বাংলাদেশের অর্থনীতিতেও বিরূপ প্রভাব দেখা দিয়েছে জানিয়ে, এই বৈরী পরিস্থিতি মোকাবিলা করে দেশ সামষ্টিক অর্থনৈতিক ক্ষেত্রে সামনে এগিয়ে যেতে পারবে বলে আশা প্রকাশ করেন মুস্তফা কামাল। ,তিনি বলেন, “কোভিড-১৯ পরবর্তী সময়ে অর্থনৈতিক কর্মকাণ্ড স্বাভাবিক হয়ে আসা এবং মধ্যবর্তী পণ্য ও মূলধনী যন্ত্রপাতির আমদানি বাড়ায় আমদানি ব্যয় গত অর্থবছরের একই সময়ে অনেক বৃদ্ধি পেয়েছিল। তবে বর্তমানে বিলাস দ্রব্যের আমদানি পরিহার করা এবং সরকারের কৃচ্ছ্রসাধনে আমদানি ব্যয় কমেছে।”, ,বিগত অর্থবছরের প্রথম তিন মাসের তুলনায় চলতি অর্থ বছরের একই সময়ে আমদানি ঋণপত্র খোলা হয়েছে ৪ দশমিক ৫৭ শতাংশ কম। ,বার্ষিক গড় মূল্যস্ফীতি ২০২১ এর সেপ্টেম্বরের ৫ দশমিক ৫০ শতাংশের তুলনায় ২০২২ এর সেপ্টেম্বরে বেড়ে হয় ৬ দশমিক ৯৬ শতাংশ। আর মাসওয়ারি (পয়েন্ট-টু-পয়েন্ট) মূল্যস্ফীতি একই সময়ে ৫ দশমিক ৫৯ শতাংশ থেকে বেড়ে ৯ দশমিক ১০ শতাংশ হয়। ,আন্তর্জাতিক বাজারে জ্বালানি তেল ও এলএনজির দাম কমতে থাকায় মূল্যস্ফীতির বর্তমান চাপ চলতি অর্থবছরের শেষ নাগাদ সহনীয় পর্যায়ে নেমে আসার আশা প্রকাশ করে মন্ত্রী বলেন, “অপ্রয়োজনীয় ও বিলাসপণ্যের আমদানি নিরুৎসাহিত করার পদক্ষেপ নেওয়ায় বৈদেশিক মুদ্রার রিজার্ভও খুব দ্রুত আগের মত শক্ত অবস্থানে ফিরবে।” ,তিনি বলেন, “কোভিড পরিস্থিতি থেকে অর্থনীতি দ্রুত ঘুরে দাঁড়ালেও চলমান রাশিয়া-ইউক্রেন যুদ্ধের ফলে বিশ্বব্যাপী তেল, গ্যাসসহ বিভিন্ন ভোগ্যপণ্য এবং গম, ভোজ্যতেলসহ প্রধান খাদ্যপণ্যের দাম বাড়ায় উন্নত দেশগুলোতে মূল্যস্ফীতি সৃষ্টি হয়েছে এবং বৈশ্বিক অর্থনীতিতে নানাবিধ বিরূপ প্রভাব পরিলক্ষিত হচ্ছে, যা থেকে বাংলাদেশও মুক্ত নয়।”  ,চলতি অর্থবছর রাজস্ব আহরণ আশানুরূপ হারে বাড়ার প্রত্যাশা জানিয়ে অর্থমন্ত্রী বলেন, “আর্থিক খাতে খেলাপি ঋণের মাত্রা কমিয়ে আনাসহ আমানতকারীদের স্বার্থ সুরক্ষা করা এবং কাঙ্ক্ষিত অর্থনৈতিক প্রবৃদ্ধি অর্জনের লক্ষ্যে বেসরকারি খাতে ঋণপ্রবাহ বাড়ানোর মাধ্যমে বিনিয়োগের গতিধারা সমুন্নত রাখতে সরকার সচেষ্ট।” ,তিনি বলেন, “একজন অত্যন্ত আশাবাদী মানুষ হিসেবে বলতে চাই, আমাদের অর্থনীতির অন্তনির্হিত শক্তি, বিভিন্ন বৈশ্বিক ও অভ্যন্তরীণ অভিঘাতের পরিপ্রেক্ষিতে সরকারের নেওয়া বাস্তবমুখী পদক্ষেপের ফলে অর্থনীতির প্রত্যাশিত লক্ষ্য অর্জন সম্ভব হবে।”,Copyright © 2022, bdnews24",bn,2023-01-12 15:54:00+06:00
Bdnews24,নয়ারের চোটে ‘নিরুপায়’ বায়ার্ন,sport,https://bangla.bdnews24.com/sport/oocjxvrygj,"কাতার বিশ্বকাপ থেকে আগেভাগে বিদায়ের পর ছুটি কাটানোর সময় পা ভেঙে যায় নয়ারের। এরপর অস্ত্রোপচার করানো হয় বিশ্বকাপ জয়ী এই গোলরক্ষকের। এতে বাইরে চলে যান মৌসুমের বাকি অংশের জন্য।,এরপর থেকে নতুন গোলরক্ষকের সন্ধানে আছে বায়ার্ন। সাম্প্রতিক সময়ে কয়েকজন গোলরক্ষকের দলটিতে যোগ দেওয়ার গুঞ্জন শোনা গেলেও তা আর বাস্তবে রূপ নেয়নি।,জার্মান ফুটবলে এখন চলছে শীতকালীন বিরতি। পুনরায় তা শুরুর আগে এক দোহায় এক সপ্তাহের প্রস্তুতি ক্যাম্প করেছে বায়ার্ন।  ক্যাম্প শেষে বৃহস্পতিবার এক সংবাদ সম্মেলনে নাগেলসমান তুলে ধরেন তাদের পরিকল্পনা। তিনি বলেন, দলবদল শেষ হওয়ার আগে নতুন গোলরক্ষক আনার বিকল্প নেই তাদের সামনে।,“গোলরক্ষকদের জন্য এটি একটি জটিল বাজার। আমরা কিছু করার চেষ্টা করছি। সভেন উলরিখ এখানে অনুশীলনে ভালো করেছে, কিন্তু এক ও দুই নম্বর কে হবে তা নির্ধারণ করার চেয়ে অন্য একজন গোলরক্ষক আনতেই হবে আমাদের।”,বুন্ডেসলিগার পয়েন্ট টেবিলের শীর্ষে থাকা বায়ার্ন তাদের পরবর্তী ম্যাচে লিগে খেলবে লাইপজিগের বিপক্ষে, আগামী ২০ জানুয়ারি।,Copyright © 2022, bdnews24",bn,2023-01-12 15:44:00+06:00
Bdnews24,কর্ণফুলী টানেলের ব্যয় বাড়ছে ৩ শতাংশ,economy,https://bangla.bdnews24.com/economy/rdzpglqjoj,"চট্টগ্রামের কর্ণফুলী নদীর তলদেশে ‘বঙ্গবন্ধু শেখ মুজিবুর রহমান টানেল’ নির্মাণ প্রকল্পের ব্যয় আরও ৩ শতাংশ বাড়ানোর প্রস্তাব করা হয়েছে। ,দ্বিতীয়বার সংশোধন করার এই প্রস্তাব অনুমোদন পেলে প্রকল্প ব্যয় দাঁড়াবে ১০ হাজার ৬৯০ কোটি টাকা। প্রকল্পটির মেয়াদ আরও এক বছর বাড়িয়ে ২০২৩ সালের ডিসেম্বরে কাজ শেষ করার প্রস্তাব করা হয়েছে।,সংশোধন প্রস্তাবটি আগামী মঙ্গলবার অনুষ্ঠেয় জাতীয় অর্থনৈতিক পরিষদের নির্বাহী কমিটির (একনেক) সভায় উপস্থাপন করা হতে পারে বলে পরিকল্পনা কমিশনের সংশ্লিষ্ট একজন কর্মকর্তা জানিয়েছেন।,প্রকল্প পরিচালক মো. হারুনুর রশিদ চৌধুরী বিডিনিউজ টোয়েন্টিফোর ডটকমকে বলেন, “এবার মূলত ডলারের দাম বেড়ে যাওয়ার কারণেই প্রকল্পের ব্যয় ৩ শতাংশ বাড়ছে। ডলারের দাম না বাড়লে এই সংশোধনের প্রয়োজন হত না।”,তিনি জানান, ২০১৫ সালে এই প্রকল্প গ্রহণের সময় টাকার বিপরীতে ডলারের বিনিময় হার ধরা হয়েছিল ১ ডলারে ৮২ টাকা ৭০ পয়সা। এরপর ত এক বছরে এই হার ১০৫ টাকার উপরে চলে গেছে। ,“প্রকল্পে জড়িত বিদেশি জনবল এবং পণ্য আমদানিসহ সিংহভাগ ব্যয় মেটানো হয় ডলারে। সুতরাং ডলারের দাম বাড়লে প্রকল্পের ব্যয়ও বাড়বে। তারই ধারাবাহিকতায় এই প্রকল্পের ব্যয় বাড়ছে,” বলেন তিনি। ,২০১৫ সালের ১২ নভেম্বর একনেক সভায় চট্টগ্রামে কর্ণফুলী নদীর দুই পাড়ে চীনের সাংহাইয়ের আদলে ‘ওয়ান সিটি টু টাউন’ গড়ে তুলতে টানেল নির্মাণ প্রকল্প অনুমোদন করে সরকার।,প্রকল্পের কাজ শুরু হয় ২০১৭ সালের ডিসেম্বরে। নির্মাণ কাজ করছে চীনা কোম্পানি- চায়না কমিউনিকেশন কনস্ট্রাকশন লিমিটেড (সিসিসি)।,তখন ৮ হাজার ৪৪৬ কোটি ৬৩ লাখ টাকা ব্যয়ে ২০২০ সালের জুনের মধ্যে কাজ শেষ করার লক্ষ্য নিয়ে প্রকল্প অনুমোদন দেওয়া হয়। পরে ২০১৮ সালের ৪ নভেম্বরের একনেক সভায় প্রায় ১ হাজার ৯২৮ কোটি টাকা ব্যয় এবং বাস্তবায়ন সময় এক বছর ৬ মাস বাড়িয়ে প্রথমবার প্রকল্পটি সংশোধন করা হয়। তাতে ব্যয় বেড়ে দাঁড়ায় ১০ হাজার ৩৭৪ কোটি টাকা।,তখন প্রকল্পটি ২১ সালের ডিসেম্বরে শেষ করার লক্ষ্য ধরা হলেও কোভিড-১৯ মহামারীর কারণে সরকার বড় প্রকল্পগুলো বাস্তবায়নে স্বয়ংক্রিয়ভাবে এক বছর বাড়ানোর সুযোগ দেয়। সে হিসাবে প্রকল্পটি গত ডিসেম্বর মাসে শেষ করার কথা ছিল।,গত ২৬ নভেম্বর প্রধানমন্ত্রী শেখ হাসিনা নির্মাণাধীন এই প্রকল্পের একটি টিউব উদ্বোধন করেন। সম্প্রতি চট্টগ্রামে সেতুমন্ত্রী ওবায়দুল কাদের জানিয়েছিলেন, ১৫ জানুয়ারির পরে পুরো প্রকল্প উদ্বোধন করা হবে।,কর্মকর্তারা জানান, নদীর তলদেশে টানেলের দুটি টিউবের নির্মাণকাজ শেষ, ভেতরে অবকাঠামোগত কাজ চলছে।,প্রকল্প পরিচালক হারুনুর রশীদ বৃহস্পতিবার বিডিনিউজ টোয়েন্টিফোর ডটকমকে বলেন, “এ পর্যন্ত প্রকল্পটির ৯৫ দশমিক ৫ শতাংশ বাস্তবায়িত হয়েছে। আমরা আশা করছি, আগামী মার্চ মাসের মধ্যে প্রকল্পটি সাধারণ মানুষের চলাচলের জন্য খুলে দিতে পারব।”,প্রকল্প সংশ্লিষ্টদের দেওয়া তথ্য বলছে, ৩ দশমিক ৩২ কিলোমিটার দৈর্ঘ্যের এই টানেলে প্রতিটি টিউব বা সুড়ঙ্গের দৈর্ঘ্য ২ দশমিক ৪৫ কিলোমিটার। একটির সঙ্গে অন্য টিউবের দূরত্ব ১২ মিটারের মতো। প্রতিটি টিউবে দুইটি করে মোট চারটি লেইন তৈরি করা হয়েছে। টানেলের পূর্ব ও পশ্চিম প্রান্তে থাকছে ৫ দশমিক ৩৫ কিলোমিটার সংযোগ সড়ক। এছাড়া ৭২৭ মিটার দৈর্ঘ্যের একটি ওভারব্রিজ রয়েছে আনোয়ারা প্রান্তে।,চট্টগ্রাম নগরীর পতেঙ্গায় নেভাল একাডেমির পাশ দিয়ে ১৮ থেকে ৩১ মিটার গভীরতায় নেমে যাওয়া এই টানেল কর্ণফুলী নদীর দক্ষিণ-পূর্বে আনোয়ারায় সিইউএফএল ও কাফকোর মাঝামাঝি এলাকা দিয়ে বের হবে।,৩৫ ফুট প্রশস্ত ও ১৬ ফুট উচ্চতার টানেলে দু’টি টিউব দিয়ে যানবাহন চলাচল করবে। টানেলের উত্তরে নগরীর দিকে আউটার রিং রোড, এলিভেটেড এক্সপ্রেসওয়ে, কাটগড় সড়ক, বিমানবন্দর সড়ক এবং পতেঙ্গা বিচ সড়ক দিয়ে টানেলে প্রবেশ করা যাবে।,Copyright © 2022, bdnews24",bn,2023-01-12 15:44:00+06:00
Bdnews24,চট্টগ্রাম চ্যালেঞ্জার্স চ্যাম্পিয়ন হলে পার্টিতে ‘ডিজে’ হবেন ম্যাক্স ও’ডাউড,cricket,https://bangla.bdnews24.com/cricket/sm5qixkows,"ফ্র্যাঞ্চাইজি ক্রিকেটে এটিই তার প্রথম অভিজ্ঞতা। তবে আন্তর্জাতিক ক্রিকেটের নিজের ছাপ রেখেছেন যথেষ্টই। টি-টোয়েন্টিতে ডাচদের একমাত্র সেঞ্চুরিয়ান তিনি। খুলনা টাইগার্সের বিপক্ষে ফিফটি দিয়ে বিপিএলের পথচলাও শুরু করেছেন সাফল্যে রাঙিয়ে। বিডিনিউজ টোয়েন্টিফোর ডটকমকে দেওয়া সাক্ষাৎকারে ২৮ বছর বয়সী এই ব্যাটসম্যান কথা বললেন নিজের ক্রিকেট ক্যারিয়ার, নেদারল্যান্ডসে ক্রিকেটের বর্তমান বাস্তবতা ও ভবিষ্যত সম্ভাবনা, ডিজে হিসেবে অভিজ্ঞতাসহ আরও অনেক কিছু নিয়ে।, খুব ভালো। উপভোগ করছি। আবহাওয়া এখন কিছুটা ভালো হয়েছে। ঢাকায় তো সূর্যের মুখই দেখতে পাচ্ছিলাম না কয়েকদিন।, হ্যাঁ! প্রথমবার এলাম। তবে গত (টি-টোয়েন্টি) বিশ্বকাপে বাংলাদেশের বিপক্ষে খেলেছি। সেটিই ছিল বাংলাদেশের বিপক্ষে আমার প্রথম ম্যাচ।, (হাসি) হ্যাঁ… হ্যাঁ, অবশ্যই ডাকতে পারেন এই নামে!,আমি অনেক আগে থেকেই ডিজে। ছেলেবেলায় দেখেছি, বাসায় মা-বাবা নানা ধরনের ইলেক্ট্রনিক মিউজিক বাজাতেন। এই ধরনের গান শুনেই বেড়ে উঠেছি। আমার মনে আছে, ১৩-১৪ বছর বয়সে হাই স্কুলে পড়ার সময় ডিজে করার একটি ভিডিও দেখেছিলাম। সেটি খুব ভালো লেগেছিল। তখন মনে হয়েছিল, আমি এটিই করতে চাই। ,অবশ্যই আমি পুরোদস্তুর ক্রিকেটার। তবে সব জায়গায় আমি ডিজের সরঞ্জাম সঙ্গে করে নিয়ে যাই। বাংলাদেশে অবশ্য আনিনি (হাসি)। তবে সব জায়গায় নিয়ে যাই এবং নানা ধরনের গান বাজিয়ে থাকি।, নাহ, সেই সম্ভাবনা দেখি না। ডিজেদের লাইফস্টাইল বেশ পাগলাটে। আমি সেদিক থেকে শান্ত স্বভাবের। বন্ধুবান্ধবের সঙ্গে ছোটখাটো অনুষ্ঠানে গান বাজাতে ভালো লাগে। তবে ডিজে হিসেবে বড় কিছু করার ভাবনা নেই।, সত্যি বলতে, আমি শুধু মজার জন্য চ্যানেল খুলেছি। আমি নিজের (ডিজে) মিক্সগুলো শুনতে পছন্দ করি। তাই আমার সব গান ও মিক্সগুলো আপলোড করার জন্য চ্যানেল খুলেছি। ভ্রমণ করার সময় এগুলো শুনতে পারি। , এটি খুবই কঠিন কাজ। বিশেষ করে ড্রেসিংরুমে অনেক বেশি কঠিন। এখনও জানি না, এখানে কে কেমন গান পছন্দ করে। নিজের কথা বললে, আমি প্রায় সব ধরনের গানই শুনি। বিশেষ করে, শান্ত প্রকৃতির হাউজ মিউজিক। কোনো সৈকতের ধারে বসে ঢিমেতালে হাউজ মিউজিক আমার পছন্দ। এছাড়া ড্রাম ও বেজের সমন্বয়ে পার্টি গানও আমার পছন্দের।, হাহাহাহা… আছে বটে!,আপনি হয়তো ‘ভাইকিংস’ টিভি সিরিজটি দেখেছেন। আমার বান্ধবী ওই সিরিজের কেন্দ্রীয় চরিত্রের বড় ভক্ত। তার চুলগুলো লম্বা। তাই আমিও ভাবলাম চুল বড় রাখি। তবে আমার মনে হয়, বড় চুলেই আমাকে ভালো মানায় (হাসি)। , আমার জন্ম নিউ জিল্যান্ডে। ৫ বছর বয়সে নেদারল্যান্ডসে চলে যাই। তখন থেকে ১২-১৩ বছর পর্যন্ত নেদারল্যান্ডসেই ক্রিকেট খেলেছি। জুনিয়র পর্যায়ের ক্রিকেটের পুরো পাঠ আমি নেদারল্যান্ডসেই পেয়েছি। এরপর আবার নিউ জিল্যান্ডে ফিরে যাই। ,১৩ বছর বয়সে সেখানে গিয়ে হাই স্কুলে ভর্তি হই। পরে আবার ১৮-১৯ বছর বয়সে নেদারল্যান্ডসে ফিরে ক্রিকেট খেলা শুরু করি। সম্ভবত ২১-২২ বছর বয়সে আমার অভিষেক। গত প্রায় ৬ বছর ধরে খেলছি। দারুণ উপভোগ করছি এই ভ্রমণ।, আমার ক্রিকেট ক্যারিয়ারের বড় অংশ জুড়ে রয়েছেন বাবা। তিনি নিজে পেশাদার ক্রিকেট খেলেছেন অকল্যান্ডের হয়ে। তার সঙ্গে যে কোনো সময় খেলা নিয়ে কথা বলতে পারি। তিনি তো আমাকে প্রশ্নের পর প্রশ্ন করতেই থাকেন, ‘উইকেট কেমন?’ ‘বল টার্ন করছে কি না?’ ‘উইকেট ভালো কি না?’ ‘বোলাররা কেমন?’ ‘আশপাশের মানুষরা ভালো কি না?’  ,আমার বাবা এমন একজন মানুষ, যার সঙ্গে সবসময়ই খেলা নিয়ে কথা হয়। তিনি যে কোনো সময় আমার পাশে থাকেন। যেটা বললাম, তিনি আমার ক্যারিয়ারের অনেক গুরুত্বপূর্ণ অংশ। , হ্যাঁ, তবে স্থায়ীভাবে নয়। ছয় মাস করে নিউ জিল্যান্ড ও নেদারল্যান্ডসে থাকি। কারণ শীতের সময় নেদারল্যান্ডসে কোনো ক্রিকেট হয় না। তাই তারা (ক্রিকেট বোর্ড) চায় ক্রিকেটাররা যেন বাইরের দেশে গিয়ে খেলে।,তবে এখন পরিস্থিতি কিছুটা বদলেছে। নেদারল্যান্ডসেও খেলা বেড়েছে। এখন প্রায় ৮-৯ মাস নেদারল্যান্ডসে থাকতে হয়। বাকি ৩ মাস নিউ জিল্যান্ডে থাকি।, হ্যাঁ, আমার নিজের ক্রিকেট একাডেমি আছে অকল্যান্ডে। সেখানে ক্রিকেট শেখাই। এখন বিপিএল খেলতে এখানে চলে এসেছি।এখন আমার পক্ষে ওখানকার মানুষদের ক্রিকেট শেখানো কঠিন (হাসি)।,বাচ্চারা ও ভালো ক্রিকেটার যারা আমার থেকে শিখতে চায়, মূলত তাদের জন্য শুরু করেছিলাম। আমি নিজে ক্যারিয়ারের অনেক দিন পরে এসে অনেক কিছু শিখেছি, যেগুলো ছোট বয়সে শিখতে পারলে ভালো হতো। সেই ভাবনা থেকেই এই প্রোগ্রাম শুরু করেছি। আশা করি এর মাধ্যমে নতুন প্রজন্মের ক্রিকেটাররা উপকৃত হবে। , এটি খুব বেশি শক্ত নয়। নেদারল্যান্ডসে হয়তো ৫ থেকে ৬ হাজার মানুষ ক্রিকেট খেলে বা ক্রিকেট সম্পর্কে জানে। আমরা ভালো খেলতে পারলে এই খেলাটির জন্যও ভালো হয়। অবশ্যই আমরাও ভালো ক্রিকেট খেলে এই খেলার একটা শক্ত অবস্থান তৈরি করতে চাই, যাতে মানুষ ক্রিকেট দেখার আগ্রহ পায় ও আরও মানুষ এতে যুক্ত হয়। কারণ নেদারল্যান্ডসের ক্রিকেট কমিউনিটি খুব ছোট।, তা কিছুটা লাগে। কারণ আমরা যখন ক্রিকেট খেলছি, একটা চাওয়া থাকে মানুষ যেন বুঝতে পারে আমরা কী করছি, এর গুরুত্ব কী। আমার মনে হয়, বাংলাদেশের মতো জায়গায় ক্রিকেট খেললে এখানের মানুষের প্যাশনটা বোঝা যায়। এখানে ক্রিকেট খেলা অনেকটা ধর্মের মতো। এখানে মানুষ প্রায় সব ক্রিকেটার সম্পর্কে জানে, তাদের চেনে। নেদারল্যান্ডসের আমাদের এই অভিজ্ঞতা নেই। ,তবে এটিই শেষ কথা নয়। আমাদের সামনে এখনও অনেক সুযোগ আছে। আমরা বিশ্বের সেরা দলগুলোর সঙ্গে খেলি। তবে ক্রিকেট আরও জনপ্রিয় হওয়ার জন্য প্যাশনটা প্রয়োজন।, তা খুব কঠিন। আমি মনে করি, জাতীয় দল খুব ভালো পারফর্ম করলে ক্রিকেট এগোতে পারে। বড় মঞ্চে জাতীয় দল ভালো খেললে উঠতি ক্রিকেটাররা অনুপ্রেরণা পাবে। ,যদি টিভিতে জাতীয় দলের খেলা না দেখা যায়, তাহলে কারও জন্য খেলাটি নিয়ে স্বপ্ন দেখা কঠিন। কারণ তারা জানতে পারে না, বাইরের দুনিয়ায় আসলে কী হচ্ছে। কেউ হয়তো চিন্তা করে যে ক্রিকেট খেলবে। কিছুদিন পর দেখা যায় সে নেদারল্যান্ডসের হয়ে খেলছে। কিন্তু কেউই জানতে পারে না। ,বাংলাদেশে জন্মের পর থেকেই ক্রিকেটের সঙ্গে সখ্যতা গড়ে ওঠে সবার। টিভিতে সাকিব, আফিফদের খেলা দেখা যায়। এতে করে তাদের মতো হওয়ার একটা অনুপ্রেরণা কাজ করে। নেদারল্যান্ডসে আমাদের এটি নেই। আমাদের এখন এটিই প্রয়োজন।, অবশ্যই! নেদারল্যান্ডসের প্রথম ব্যাটসম্যান হিসেবে সেঞ্চুরি করা অনেক বড় অর্জন। এটি এমন একটি দিন, যা আসলে ভোলার মতো নয়। আমার বাবাও এটি নিয়ে গর্বের কথা বলেছেন। তবে আমি জানি, আমি যা-ই করি না তিনি সবসময় আমাকে নিয়ে গর্ব করেন। , ওই ম্যাচটি! অসাধারণ ছিল। আমাদের মধ্যে সবসময়ই বিশ্বাসটা ছিল যে আমরা বিশ্বের সেরা দলগুলোর বিপক্ষেও পারফর্ম করতে পারব। শেষ পর্যন্ত সবকিছু একসঙ্গে আমাদের পক্ষে কাজ করে এবং আমরা দক্ষিণ আফ্রিকাকে হারাতে সক্ষম হই। সেই অভিজ্ঞতা অবশ্যই ভোলার মতো নয়। তবে আমাদের বিশ্বাস ছিল আমরা কী করতে পারি এবং কী সামর্থ্য আছে। আশা করি ভবিষ্যতে আমরা ধারাবাহিকভাবে এমন জয় পাব।, হ্যাঁ! আফিফ (হোসেন) খুব ভালো ফিল্ডিং করেছিল। খুব হতাশাজনক ছিল সেটি। আমাদের পুরো দলের জন্যই আসলে হতাশার ছিল। বিশ্বকাপে ওই ম্যাচটিই আমরা সবচেয়ে খারাপ খেলেছি। খুব সম্ভবত ৮ রানে (৯ রানে) হেরেছিলাম। পাওয়ার প্লে’র মধ্যে (১৫ রানে) ৪ উইকেট পড়ে যায়। তা না হলে ম্যাচের গল্পটা ভিন্নও হতে পারত।, হ্যাঁ, তার সঙ্গে কথা হয়েছে। তিনি বাংলাদেশে লম্বা সময় কাজ করেছেন। এখানকার আবহাওয়া-কন্ডিশন সম্পর্কে কিছু ধারণা দিয়েছেন তিনি। আমি নিজে থেকেও অনেক কিছু জিজ্ঞেস করেছি। রায়ান আমাকে খুব সাহায্য করেছেন। , দেখুন, আফিফ খুব শান্ত প্রকৃতির ছেলে। খুব বেশি কথা বলে না। আমিও অনেকটা এরকম। তেমন কথা-টথা বলি না। চুপচাপ থাকি। তবে আমি ও আফিফ নানান বিষয়ে কথা বলি। বিশেষ করে, সে ভালো ইংরেজি বলে (হাসি)। এটি যোগাযোগ আরও সহজ করে দেয়।,আমরা একসঙ্গে  ফিফা (ফুটবল গেম) খেলি। এতেও আসলে ঘনিষ্ঠতা বেড়েছে। এখনও অবশ্য মুখোমুখি ম্যাচ খেলিনি আমরা। হয়তো ঢাকায় গিয়ে খেলব। তবে আফিফ খুব ভালো ফিফা খেলে। , আমি তখন বান্ধবীর সঙ্গে সিনেমা দেখছিলাম। রাত প্রায় সাড়ে ১১টা বাজে সম্ভবত। আমার এজেন্ট অভিনন্দন জানিয়ে ম্যাসেজ পাঠায়। আমি তো অবাক, ‘অভিনন্দন কী জন্য জানাচ্ছে!’ আমার কোনো ধারণাই ছিল না। ড্রাফটের কথা পুরোপুরি ভুলে গিয়েছিলাম। তখন সে (এজেন্ট) বলল, বিপিএলে দল পাওয়ায় অভিনন্দন জানিয়েছে।,এটি শুনে টুইটারে গিয়ে নাম লিখে সার্চ দেই। সেখানে দেখতে পাই, চট্টগ্রাম চ্যালেঞ্জার্স আমাকে দলে নিয়েছে। আমি তখন ঘরের মাঝে দাঁড়িয়ে দুই হাত ছড়িয়ে উদযাপন করি। ফ্র্যাঞ্চাইজি লিগ খেলার জন্য অনেক দিন ধরে অপেক্ষা করছিলাম। অবশেষে স্বপ্ন পূরণ করতে পেরে খুব ভালো লেগেছে।, অসাধারণ! দলটি তরুণদের নিয়ে গড়া। প্রথম ম্যাচে হারের পর দল হিসেবে আমরা একতাবদ্ধ থেকেছি। এটি খুব গুরুত্বপূর্ণ ছিল। ওই ম্যাচের ভুলগুলো থেকে শেখার চেষ্টা করেছি আমরা। এরপর দ্বিতীয় ম্যাচে সবকিছু কীভাবে বদলে গেল, সবাই দেখেছেন। ,অবশ্যই যখন বিভিন্ন জায়গা থেকে ক্রিকেটাররা এক দলে আসে, তখন গুছিয়ে নিতে কিছুটা সময় লাগে। তবে আমরা এখন কাজটি ভালোভাবে করছি। অনুশীলনে সবাই পরিশ্রম করছে। (জুলিয়ান) উডসহ কোচিং স্টাফের সবাই খুব সাহায্য করছেন।,Copyright © 2022, bdnews24",bn,2023-01-12 16:35:00+06:00
Bdnews24,সংসদ উপনেতা পদে মতিয়া চৌধুরী চূড়ান্ত,politics,https://bangla.bdnews24.com/politics/jdod0cr9am,"সৈয়দা সাজেদা চৌধুরীর মৃত্যুতে শূন্য সংসদ উপনেতার পদটি পূরণ করতে যাচ্ছেন মতিয়া চৌধুরী।,প্রবীণ এই রাজনীতিককে সংসদ উপনেতার পদে মনোনীত করার সিদ্ধান্ত বৃহস্পতিবার আওয়ামী লীগের সংসদীয় দলের সভায় হয়।,আওয়ামী লীগের সংসদীয় দলের নেতা ও প্রধানমন্ত্রী শেখ হাসিনা এই সভায় সভাপতিত্ব করেন।,সভা শেষে তথ্যমন্ত্রী ও আওয়ামী লীগের যুগ্ম সাধারণ সম্পাদক হাছান মাহমুদ সাংবাদিকদের বলেন, “সিদ্ধান্ত হয়েছে মতিয়া চৌধুরী উপনেতা, এটাই ফাইনাল।”,ক্ষমতাসীন দলের উপনেতা মনোনয়নের বিষয়টি এখন স্পিকারকে জানানো হবে। স্পিকার তখন মতিয়া চৌধুরীকে উপনেতা হিসেবে স্বীকৃতি দেবেন। পরে সংসদ সচিবালয় থেকে প্রজ্ঞাপন জারি হবে। সংসদ উপনেতা মন্ত্রীর মর্যাদা পেয়ে থাকেন।,আওয়ামী লীগ সাধারণ সম্পাদক ওবায়দুল কাদের সংসদীয় দলের সভায় সংসদ উপনেতা হিসেবে মতিয়া চৌধুরীর নাম প্রস্তাব করেন। তা সমর্থন করেন প্রধান হুইপ ও সংসদীয় দলের সেক্রেটারি নূর-ই আলম চৌধুরী।,২০০৯ সালে আওয়ামী লীগ সংসদে সংখ্যাগরিষ্ঠতা নিয়ে সরকার গঠনের পর থেকে সংসদ উপনেতার দায়িত্ব পালন করে আসছিলেন সৈয়দা সাজেদা চৌধুরী। গত ১১ সেপ্টেম্বর মৃত্যুর আগ পর্যন্ত তিনি তিনটি সংসদে একই পদে ছিলেন।,সাজেদা চৌধুরীর মতো মতিয়া চৌধুরীও আওয়ামী লীগের সভাপতিমণ্ডলীর সদস্য। তিনি ২০০৯ ও ২০১৪ সালের শেখ হাসিনার সরকারে কৃষিমন্ত্রীর দায়িত্বে ছিলেন। তার আগে ১৯৯৬ সালের সরকারেও মন্ত্রী ছিলেন তিনি।,বাংলাদেশের ছাত্র আন্দোলনের ইতিহাসে নারী হিসেবে প্রথম কোনো সংগঠনের সভাপতির দায়িত্বে আসা মতিয়া গত শতকের ষাটের দশকে ‘অগ্নিকন্যা’ হিসেবে খ্যাত ছিলেন। ছাত্র ইউনিয়নের সভাপতি হওয়ার পাশাপাশি তখন ডাকসুর জিএসের দায়িত্বও পালন করেন তিনি।,এক সময়ের বাম এই নেতা পরে আওয়ামী লীগে যোগ দিয়ে রাজপথের লড়াইয়ে থাকেন সামনের কাতারে, হয়ে ওঠেন শেখ হাসিনার আস্থাভাজন।,জরুরি অবস্থার সময় আওয়ামী লীগের প্রভাবশালী কয়েকজন নেতা যখন দলে ‘সংস্কারের’ দাবি তোলেন, তখন যে কয়েকজন নেতা শেখ হাসিনার পাশে শক্তভাবে দাঁড়িয়েছিলেন, তাদের একজন মতিয়া।,‘সংস্কারপন্থি’দের দলের নীতি-নির্ধারণী পদ থেকে সরিয়ে দেওয়ার পর মতিয়া চৌধুরীর উপর শেখ হাসিনার আস্থা দেখা গেছে বিভিন্ন গুরুত্বপূর্ণ সময়ে।,সরকার গঠনের পরপরই ২০০৯ সালের ফেব্রুয়ারিতে বিডিআর বিদ্রোহের পরপরই যখন প্রধানমন্ত্রী শেখ হাসিনা ঢাকা সেনানিবাসে গিয়েছিলেন, সহকর্মী হারিয়ে বিক্ষুব্ধ সেনাদের মাঝে যাওয়ার সেই পদক্ষেপে তার সঙ্গী হয়েছিলেন রাজপথের সাহসী রাজনীতিক হিসেবে পরিচিত মতিয়া।,২০১৮ সালের নির্বাচনের পর দল ও সরকার আলাদা করার প্রক্রিয়ার অংশ হিসেবে মতিয়া চৌধুরীকে সরকারে না রাখলেও তার প্রতি আস্থার কমিতি হয়নি শেখ হাসিনার। সম্প্রতি ঢাকার মেট্রোরেল উদ্বোধনে মতিয়াকে সঙ্গী করেছিলেন শেখ হাসিনা, মেট্রো ট্রেনের প্রথম যাত্রায় তাকে বসিয়েছিলেন নিজের ও বোন শেখ রেহানার মাঝে।,৮১ বছর বয়সী মতিয়া শেরপুর-২ (নালিতাবাড়ী-নকলা) আসন থেকে সংসদে প্রতিনিধিত্ব করে আসছেন। তার স্বামী খ্যাতিমান সাংবাদিক বজলুর রহমান ২০০৮ সালে মারা যান।,Copyright © 2022, bdnews24",bn,2023-01-12 16:12:00+06:00
Bdnews24,সিটি ব্যাংক এনএ ও জাইকার সঙ্গে ব্র্যাক ব্যাংকের ঋণ চুক্তি,business,https://bangla.bdnews24.com/business/c6a1trhdlr,"পরিবেশবান্ধব জ্বালানিতে ঋণ সরবরাহ বাড়াতে জাপান ইন্টারন্যাশনাল কো-অপারেশন এজেন্সি (জাইকা) এবং যুক্তরাষ্ট্রের সিটি ব্যাংক এনএ-এর সঙ্গে ১০ কোটি ডলারের দীর্ঘমেয়াদী ঋণ চুক্তি করেছে ব্র্যাক ব্যাংক লিমিটেড। ,বৃহস্পতিবার ব্র্যাক ব্যাংকের সংবাদ বিজ্ঞপ্তিতে এই চুক্তির কথা জানানো হয়। সেখানে বলা হয়, থ্রি ‘পি’ দর্শন - পিপল (মানুষ), প্ল্যানেট (পৃথিবী) ও প্রগ্রেস (সমৃদ্ধি)- এর প্রতি অঙ্গীকার বজায় রেখে ‘গ্রিন ফাইন্যান্স’ প্রকল্পে অর্থায়নের মাধ্যমে টেকসই উন্নয়ন লক্ষ্য (সাসটেইনেবল ডেভেলপমেন্ট গোল- এসজিডি) অর্জনে সহায়তা করবে এই তহবিল।,ব্র্যাক ব্যাংক জানায়, তাদের এই ঋণ তহবিলে জাইকা ৮ বছর মেয়াদে ৯ কোটি ডলার এবং সিটি ব্যাংক এনএ ২ বছর মেয়াদে ১ কোটি ডলার দিচ্ছে। ,জাইকার তহবিল থেকে নবায়নযোগ্য জ্বালানি, জ্বালানির কার্যকর ব্যবস্থাপনা ও দক্ষ বর্জ্য ব্যবস্থাপনা খাতে অর্থায়নে অগ্রাধিকার দেওয়া হবে। আর সিটিব্যাংক এনএ-এর অর্থায়ন সুবিধাটি দেশের বিধিবিধান অনুযায়ী যে কোনো খাতে ব্যবহার করা যাবে।,বিজ্ঞপ্তিতে ব্র্যাক ব্যাংক বলেছে, এটা বাংলাদেশের যে কোনো বেসরকারি আর্থিক প্রতিষ্ঠানে জাইকার প্রথম অর্থায়ন, যা টেকসই উন্নয়ন লক্ষ্য অর্জনের দিকে অগ্রযাত্রায় একটি ‘গুরুত্বপূর্ণ মাইলফলক’।,“ব্র্যাক ব্যাংক টেকসই খাতে বৈদেশিক অর্থায়ন নিয়ে আসতে উন্নয়ন আর্থিক প্রতিষ্ঠানগুলোর সঙ্গে অংশীদারিত্বের ক্ষেত্রে অগ্রণী ভূমিকা পালন করছে। জাইকার এই তহবিল ব্যাংক ও আর্থিক প্রতিষ্ঠানগুলির জন্য টেকসই নীতিমালার অধীনে গ্রিন ফাইনান্সকে এগিয়ে নিতে সহায়তা করবে।”,বৈদেশিক মুদ্রা বাজারের বর্তমান পরিস্থিতিতে, জাইকা ও সিটিব্যাংক এনএ থেকে পাওয়া ঋণ ব্র্যাক ব্যাংককে সামগ্রিক বৈদেশিক মুদ্রা ব্যবস্থাপনায় সহায়তা করবে। সেইসঙ্গে টেকসই উন্নয়নের লক্ষ্যে সবুজ অর্থায়নে তহবিলের প্রাপ্যতা নিশ্চিত করবে বলেও উল্লেখ করা হয়েছে বিজ্ঞপ্তিতে।,জাইকার ভাইস প্রেসিডেন্ট মিকিও হাতায়েদা বলেন, “অর্থনীতি দ্রুত প্রবৃদ্ধির সঙ্গে সঙ্গে বাংলাদেশে জ্বালানির ব্যবহার ব্যাপকভাবে বৃদ্ধি পাচ্ছে। জ্বালানি চাহিদা মেটাতে বাংলাদেশ সরকার সবুজ অর্থায়নের জন্য একটি নতুন নীতি গ্রহণ করেছে, যাতে নবায়নযোগ্য জ্বালানি ও জ্বালানির কার্যকর ব্যবহার নিশ্চিত হয়। এছাড়াও, দেশে দ্রুত নগরায়নের প্রেক্ষিতে বিশেষ করে তরল বর্জ্য ব্যবস্থাপনা সম্প্রসারণ করা খুবই জরুরি।,“ব্র্যাক ব্যাংককে এই বিষয়গুলো সমাধানে ঋণ সহায়তা করতে পারা জাইকার জন্য অত্যন্ত সম্মানের বিষয়, কেননা ব্যাংকটি সবুজ অর্থায়ন বাড়াতে দৃঢ়ভাবে প্রতিশ্রুতিবদ্ধ।”,ব্র্যাক ব্যাংকের এমডি ও সিইও সেলিম আর এফ হোসেন বলেন, “অন্তর্ভুক্তিমূলক কৌশল গ্রহণের মাধ্যমে ব্যাংকিং সুবিধার বাইরে থাকা ‘মিসিং মিডল’-দেরকে ব্যাংকিং সেবার আওতায় নিয়ে আসার স্বপ্ন দেখে ব্যাংকের পরিচালনা পর্ষদ, বিশেষ করে আমাদের প্রতিষ্ঠাতা চেয়ারম্যান স্যার ফজলে হাসান আবেদ।,“এ স্বপ্নকল্পের কারণেই ব্র্যাক ব্যাংক সাফল্য অর্জন করেছে। থ্রি ‘পি’ দর্শন ও টেকসই উন্নয়ন লক্ষ্যমাত্রা পূরণে ব্র্যাক ব্যাংক গ্রিন ফাইন্যান্সিং প্রকল্পগুলোতে দীর্ঘমেয়াদি অর্থায়নে প্রতিশ্রুতিবদ্ধ।”,Copyright © 2022, bdnews24",bn,2023-01-12 15:37:00+06:00
Bdnews24,মূকাভিনয় রীতিতে ‘ম্যাকবেথ’ মঞ্চে আনছে স্বপ্নদল,glitz,https://bangla.bdnews24.com/glitz/w2v8tyduah,"বাঙলা মূকাভিনয় রীতিতে ‘ম্যাকবেথ’ মঞ্চে আনতে যাচ্ছে নাট্যসংগঠন স্বপ্নদল। উইলিয়াম শেক্সপিয়রের রচনা অবলম্বনে মূকনাট্য ‘ম্যাকবেথ’-এর কাহিনি পুনর্বিন্যাস করেছেন জুয়েনা শবনম, নির্দেশনা দিয়েছেন জাহিদ রিপন।,নাট্যাচার্য সেলিম আল দীন স্মরণোৎসবে ১৩ জানুয়ারি শুক্রবার সন্ধ্যায় জাতীয় নাট্যশালার পরীক্ষণ থিয়েটার মিলনায়তনে এই নাটকের উদ্বোধনী মঞ্চায়ন হবে। উদ্বোধন করবেন নাট্যব্যক্তিত্ব ম. হামিদ। অতিথি থাকবেন নাট্যগবেষক বাবুল বিশ্বাস, বাংলাদেশ মূকাভিনয় ফেডারেশানের চেয়ারম্যান ইস্রাফিল আহমেদ।,স্বার্থপরতা-ক্ষমতালিপ্সা-অতি উচ্চাকাঙ্ক্ষায় সাহসী সেনাপতি ম্যাকবেথের রাজা ডানকানকে হত্যাসহ ক্ষমতা দখল, শাসন টিকিয়ে রাখার জন্য একের পর এক হত্যাকাণ্ড এবং পরিশেষে তারও একই পরিণতির শিকার হওয়ার বিশ্ববিখ্যাত ট্র্যাজেডি ‘ম্যাকবেথ’।,স্বপ্নদল প্রধান জাহিদ রিপন বলেন, “মূকনাট্য বা মাইমোড্রামা হচ্ছে মূকাভিনয়-আঙ্গিক প্রয়োগের মাধ্যমে নির্মিত একক কাহিনিভিত্তিক পূর্ণাঙ্গ দৈর্ঘ্যের নাট্যপ্রযোজনা। সারবিশ্বে শেক্সপিয়রের রচনা নিয়ে মঞ্চ-চলচ্চিত্র-টেলিভিশনে নানামাত্রিক সৃজনকর্ম পরিচালিত হলেও জানা মতে ব্যবহারিক গবেষণার মাধ্যমে মূকনাট্য বা মাইমোড্রামা হিসেবে মঞ্চে উপস্থাপন স্বপ্নদলের ‘ম্যাকবেথ’-ই প্রথম।”,ঐতিহ্যের ধারায় গবেষণাগার নাট্যপদ্ধতিতে নির্মিত মূকনাট্য ‘ম্যাকবেথ’  প্রযোজনাটি স্বপ্নদল নাট্যাচার্য সেলিম আল দীনের স্মৃতির প্রতি উৎসর্গ করেছে বলেও জানান তার ছাত্র জাহিদ রিপন। ,‘ম্যাকবেথ’ নির্মাণে সহায়তা করছে সংস্কৃতি বিষয়ক মন্ত্রণালয়।,Copyright © 2022, bdnews24",bn,2023-01-12 16:01:00+06:00
Bdnews24,"ইজতেমায় ফুটপাতে মানুষ, যানজট এড়াতে ভিন্ন চিন্তা",samagrabangladesh,https://bangla.bdnews24.com/samagrabangladesh/byejjqq75q,"বিশ্ব ইজতেমা শুরুর একদিন আগেই ময়দান কানায়-কানায় পূর্ণ হয়ে গেছে। এখন মানুষ শীত উপেক্ষা করে ময়দানের বাইরে ফুটপাতে ও খোলা জায়গায় শামিয়ানা টাঙ্গিয়ে অবস্থান নিয়েছে।,বৃহস্পতিবার বিকালে তুরাগ তীরে গিয়ে দেখা যায়, মানুষ কামারপাড়া সড়ক, ঢাকা-ময়মনসিংহ মহাসড়ক ঘেঁষে ফুটপাতে ও মাঠের আশপাশের অবস্থান নিয়েছে।,মানুষের চলাচলের কারণে সকাল থেকেই ভয়াবহ যানজটের কবলে পড়ে ঢাকা-ময়মনসিংহ মহাসড়কসহ আশপাশের সব রাস্তা। এই অবস্থায় যানচলাচল নিয়ন্ত্রণে ডাইভারশনের চিন্তা করছে ট্রাফিক বিভাগ।,ইজতেমার আয়োজক কমিটির সদস্য প্রকৌশলী মো. মাহফুজ জানান, বৃহস্পতিবার বাদ ফজর প্রাথমিক আ’ম বয়ান শুরু হয়েছে। শুক্রবার বাদ ফজরে মূল বয়ান শুরু হবে। আর রোববার আখেরি মোনাজাতের আগ পর্যন্ত চলবে তাবলিগের ছয় উসুলের এ বয়ান।,বাংলাদেশ, ভারত ও পাকিস্তানের আলেমরা মূল বয়ান করবেন। মূল বয়ান বাংলাসহ বিভিন্ন ভাষা-ভাষীদের জন্য তাৎক্ষণিক তরজমা করা হবে। আখেরি মোনাজাতের আগে হবে হেদায়েতি বয়ান।,ইজতেমার প্রথম দিন শুক্রবার দেশের বৃহত্তম জু’মার নামাজ অনুষ্ঠিত হবে। দুপুর দেড়টার দিকে কাকরাইলের মুরুব্বি মাওলানা জোবায়ের এ জু’মার নামাজে ইমামতি করবেন। এ নামাজে অংশ নিতে প্রতি ইজতেমায় তাবলিগের অনুসারী ছাড়াও গাজীপুর ও আশপাশের জেলা থেকে অনেক মানুষ অংশ নিয়ে থাকেন।,ইজতেমায় আসা টাঙ্গাইলের বাসাইল এলাকার বাসিন্দা আমিনুল ইসলাম বলেন, “স্থান সংকটের কথা চিন্তা করে আমরা বুধবারেই মাঠে এসে অবস্থান নিয়েছি। সেদিনই দেখা গেছে মাঠ পূর্ণ হয়ে গেছে। পরপর দুই বছর ইজতেমা না হওয়ায় এবারের ইজতেমায় অনেক মানুষ উৎসাহ-উদ্দীপনা নিয়ে আগেভাগেই অবস্থান নিয়েছেন।”,বৃহস্পতিবার ভোর থেকে ঢাকা-টাঙ্গাইল ও ঢাকা-ময়মনসিংহ মহাসড়কে তীব্র যানজটের কারণে ধীর গতিতে চলছে গাড়ি। এ ছাড়া গাড়িতে উঠার মতোও অবস্থা নেই। এ ছাড়া ঢাকা মহানগর থেকেও গাজীপুরের টঙ্গীমুখী সড়কে যানজট দেখা গেছে।,ঢাকা-ময়মনসিংহ মহাসড়কে যানজটের কারণে ঢাকা-বাইপাস ও ঢাকা-টাঙ্গাইল সড়কেরও যানজট লেগে গেছে।,গাজীপুর মহানগর পুলিশের উপ-কমিশনার (ট্রাফিক) আলমগীর হোসেন বলেন, প্রায় একই সময়ে সারাদেশ থেকে গাড়ি নিয়ে মানুষ ইজতেমায় যোগ দিতে গিয়ে পুরো এলাকায় গাড়ির চাপ বেড়ে গেছে। তাই সড়কের থেমে থেমে যানজট হচ্ছে। তবে বিকেলে চাপ কিছুটা কমেছে।,গাজীপুর মহানগর পুলিশের কমিশনার মোল্যা নজরুল ইসলাম বলেন, ইজতেমায় আসা গাড়ির নির্ধারিত পার্কিং ও মোনাজাতের আগের দিন শনিবার রাত থেকে মোনাজাতের দিন পর্যন্ত বিশেষ ট্রাফিক ব্যবস্থা গ্রহণ করা হয়েছে।,তিনি আরও বলেন, আমরা ট্রাফিক বিভাগকে কয়েকটি ভাগে ভাগ করে ঢেলে সাজিয়েছি। আব্দুল্লাহ্পুর থেকে ধীরাশ্রম একটা সেক্টর, আরেকটা মুন্নু গেইট থেকে কামারপাড়া ব্রিজ, কামারপাড়া ব্রিজ থেকে ভোগড়া চৌরাস্তা, ভোগড়া চৌরাস্তা থেকে তিনশ ফিট রাস্তা এবং চৌরাস্তা কোনাবাড়ী হয়ে ডাইভারশন রোডকে ভাগ করেছি।,“যদি আমরা দেখি রাস্তায় যানজট চলে আসে তাহলে তিনশ ফিট হয়ে আমরা ঢাকায় গাড়ি ঢুকাবো ও আশুলিয়া হয়ে কোনাবাড়ি দিয়ে জয়দেবপুর চৌরাস্তায় গাড়ি ঢুকবে।”,তিনি আরও বলেন, দেশের বৃহত্তম জুম্মার নামাজ অনুষ্ঠিত হবে শুক্রবার। এতে যদি মহাসড়ক বন্ধ হয়ে গেলে রোড ডাইভারেশন দেওয়া হবে।,Copyright © 2022, bdnews24",bn,2023-01-12 16:44:00+06:00
Bdnews24,এ বছর ১৫ লাখ কর্মী বিদেশ যাবেন: প্রবাসীকল্যাণ মন্ত্রী,samagrabangladesh,https://bangla.bdnews24.com/samagrabangladesh/bkxnyvwyp6,"চলতি বছর ১৫ লাখ কর্মী বিদেশ পাঠানো হবে বলে জানিয়েছেন প্রবাসীকল্যাণ ও বৈদেশিক কর্মসংস্থান বিষয়ক মন্ত্রী ইমরান আহমদ।,বৃহস্পতিবার দুপুরে সিলেটের কোম্পানীগঞ্জ উপজেলায় বন্যায় ক্ষতিগ্রস্ত ৪০০ পরিবারের মধ্যে রেড ক্রিসেন্ট সোসাইটি ও হংকং রেডক্রসের সহায়তায় গৃহনির্মাণ সামগ্রী ও নগদ অর্থ হস্তান্তর শেষে সাংবাদিকদের এক প্রশ্নের জবাবে তিনি এ কথা বলেন।,মন্ত্রী বলেন, “এ বছর গ্রিস, রোমানিয়া, ইতালি, মাল্টা, মালয়েশিয়াসহ বেশ কয়েকটি দেশে প্রায় ১৫ লাখ কর্মী পাঠানো হবে। নতুন নতুন শ্রমবাজারে প্রবেশের প্রক্রিয়াও চলছে। ফেব্রুয়ারিতে লিবিয়ার সঙ্গে চুক্তি হবে।“,এ ছাড়া চুক্তি অনুযায়ী গ্রিস ১৫ হাজার অবৈধ বাংলাদেশীকে বৈধতার সুযোগ দিচ্ছে। তবে এই সংখ্যা আরও বাড়ানোর চেষ্টা করা হচ্ছে বলে জানান ইমরান।,প্রতি বছর গ্রিস চার হাজার করে মানুষ নেবে উল্লেখ করে মন্ত্রী আরও বলেন, “যারা অনিয়মিত হিসেবে সেখান থেকে ফেরত আসবেন, তাদেরকে সেই চার হাজারের মধ্যে অন্তর্ভুক্ত করা হতে পারে।”,তিন বছর বন্ধ থাকার পর গত ডিসেম্বরে মালয়েশিয়ার কর্মী পাঠানোর সমঝোতা চুক্তি হয়েছে জানিয়ে প্রবাসীকল্যাণ ও বৈদেশিক কর্মসংস্থান বিষয়ক মন্ত্রী বলেন, “শিগগিরই মালয়েশিয়ার স্বরাষ্ট্রমন্ত্রী বাংলাদেশ আসছেন। এরপরই চুক্তি বাস্তবায়নের কাজ শুরু হবে। মালয়েশিয়ায় রাজনৈতিক পরিবর্তনের কারণে চুক্তি বাস্তবায়নে কিছুটা বিলম্ব হচ্ছে। তবে অচিরেই বাকি আনুষ্ঠানিকতা সম্পন্ন হবে।“,এদিন তিনি কোম্পানীগঞ্জ উপজেলায় ইমরান আহমদ কারিগরি কলেজে নারীদের মধ্যে জেলা পরিষদের সেলাই মেশিন বিতরণ এবং প্রশিক্ষণ কার্যক্রমে অংশ নেন।,এর উদ্বোধন অনুষ্ঠানে সভাপতিত্ব করেন জেলা পরিষদের চেয়ারম্যান ও জেলা আওয়ামী লীগের সাধারণ সম্পাদক মো. নাসির উদ্দিন খান। উপস্থিত ছিলেন কোম্পানীগঞ্জ উপজেলা নির্বাহী কর্মকর্তা (ইউএনও) লুসিকান্ত হাজং।,Copyright © 2022, bdnews24",bn,2023-01-12 17:20:00+06:00
Bdnews24,টাইব্রেকারে ওমানকে হারিয়ে চ্যাম্পিয়ন বাংলাদেশ,sport,https://bangla.bdnews24.com/sport/zbecf7m28b,"শুরুটা এর চেয়ে খারাপ হতে পারতো না। প্রথম মিনিটেই গোল হজম করে পিছিয়ে পড়ল বাংলাদেশ! শেষ দিকে দলকে সমতার স্বস্তি ফেরালেন মোহাম্মদ হাসান। শেষ পর্যন্ত শ্বাসরুদ্ধকর টাইব্রেকারে জিতে জুনিয়র এএইচএফ কাপ হকিতে অপরাজিত চ্যাম্পিয়ন হওয়ার উচ্ছ্বাসে ভাসল দল।,ওমানের মাসকটে বৃহস্পতিবার স্বাগতিকদেরকে টাইব্রেকারে ৭-৬ গোলে হারায় বাংলাদেশ। নির্ধারিত চার কোয়ার্টারের খেলা শেষ হয়েছিল ১-১ সমতায়। শুরুতেই পিছিয়ে পড়া দলকে ৫২তম মিনিটে সমতায় ফেরান হাসান।,অনূর্ধ্ব-২১ বছর বয়সীদের নিয়ে হওয়া এ প্রতিযোগিতায় অপরাজিত চ্যাম্পিয়ন হলো বাংলাদেশ।,হংকংকে ৪-০ ব্যবধানে হারিয়ে এ প্রতিযোগিতায় যাত্রা শুরু করা যুবারা নিজেদের দ্বিতীয় ম্যাচে শ্রীলঙ্কাকে ১৪-০ গোলে উড়িয়ে দেয়। নিজেদের শেষ ম্যাচে উজবেকিস্তানকে ৬-১ গোলে হারিয়ে হয় গ্রুপ সেরা।,সেমি-ফাইনালে ১০ মিনিটের ঝড়ে পুল ‘এ’র রানার্সআপ থাইল্যান্ডকে ৩-০ গোলে উড়িয়ে দেয় বাংলাদেশ। ফাইনালে শুরুতেই পিছিয়ে পড়লেও লড়াই চালিয়ে যায় তারা। হাসানের ফিল্ড গোল ফেরায় সমতা।,টাইব্রেকারেও হয় হাড্ডাহাড্ডি লড়াই। সেখানে ফল নির্ধারিত হয় সাডেন ডেথের অগ্নিপরীক্ষায়।,Copyright © 2022, bdnews24",bn,2023-01-12 17:39:00+06:00
Bdnews24,"সোহরাওয়ার্দীতে ভুল চিকিৎসায় মৃত্যুর অভিযোগ, ৪ চিকিৎসকের বিরুদ্ধে মামলা",bangladesh,https://bangla.bdnews24.com/bangladesh/vquhbsjslj,"মায়ের মৃত্যুর জন্য ভুল চিকিৎসার অভিযোগ এনে শহীদ সোহরাওয়ার্দী মেডিকেল কলেজ হাসপাতালের ৪ চিকিৎসকের বিরুদ্ধে মামলা করেছেন আহমদ রাফি নামের এক ব্যক্তি।,বৃহস্পতিবার ঢাকার মুখ্য মহানগর হাকিম আদালতে মামলাটির আবেদন করেন রাজধানীর ফার্মগেটের এই বাসিন্দা। মহানগর হাকিম আহমেদ হুমায়ুন কবির বাদীর জবানবন্দি নিয়ে অভিযোগটিকে এজাহার হিসেবে গ্রহণ করতে শেরেবাংলা নগর থানার ওসিকে নির্দেশ দিয়েছেন।,আসামিরা হলেন- সোহরাওয়ার্দী হাসপাতালের সার্জারি ইউনিট-১-এর চিকিৎসক অধ্যাপক মোস্তাফিজুর রহমান, নাদিম আহম্মেদ, তানিয়া ও আরাফাত।,অভিযোগের বিষয়ে চিকিৎসকদের কোনো বক্তব্য পাওয়া সম্ভব হয়নি।,আদালতের পেশকার হেলাল উদ্দিন বিডিনিউজ টোয়েন্টিফোর ডটকমকে জানান, ঘটনার পর শেরেবাংলা নগর থানায় যান মামলা করতে গিয়েছিল মৃতের পরিবার। পুলিশ মামলা না নিয়ে তাদের আদালতে যাওয়ার পরামর্শ দেয়। সেই মোতাবেক বৃহস্পতিবার আদালতে মামলা করেছে ওই পরিবার।,রাফির আবেদনে বলা হয়েছে, তার মা মারুফা বেগম মেরী পিত্তথলির পাথর অপারেশনের জন্য গত ৩ ডিসেম্বর শহীদ সোহরাওয়ার্দী মেডিকেল কলেজ হাসপাতালে ডা. মোস্তাফিজুর রহমানের অধীনে সার্জারি ইউনিট-১-এ ভর্তি হন। আল্ট্রাসনোগ্রামসহ বিভিন্ন পরীক্ষা-নিরীক্ষার পর পিত্তথলির পাথর অপারেশনের সিদ্ধান্ত নেওয়া হয়।,১৮ ডিসেম্বর মেরীর অপারেশন হয় উল্লেখ করে রাফি অভিযোগ করেছেন, অপারেশনের আধাঘণ্টা পর ডা. নাদিম জানান- রোগীর হার্নিয়া ছিল, অপারেশন করা হয়েছে। কিন্তু পরীক্ষা-নিরীক্ষায় হার্নিয়ার বিষয়ে রোগী বা তার স্বজনদের কিছুই জানানো হয় না।,অপারেশনের সময় রোগীর নাড়ি ছিদ্র করে ফেলা হলেও চিকিৎসকরা বিষয়টি চেপে যান অভিযোগ করে আবেদনে বলা হয়, নাড়ি ছিদ্র সংক্রান্ত জটিলতায় মেরীর শরীরে ইনফেকশন ছড়িয়ে পড়লে জ্বর ও ডায়রিয়া হয়, ফুলে যায় পেট। অপারেশনের ৬ দিন পর ২৪ ডিসেম্বর নাড়ি ছিদ্রের বিষয়টি জানান চিকিৎসকরা।,পরে নিজেদের খরচে ওই চিকিৎসকরা দ্বিতীয়বার অপারেশন করেন উল্লেখ করে রাফি মামলার আবেদনে বলেছেন, অপারেশনের ২৪ ঘণ্টা পর ৩ জানুয়ারি আইসিইউ থেকে রোগীকে কেবিনে দেওয়া হয়। অবস্থার অবনতি হওয়ায় তাকে আবার আইসিইউতে রাখা হয়। ৪ জানুয়ারি মারুফা বেগম মারা যান।,Copyright © 2022, bdnews24",bn,2023-01-12 17:14:00+06:00
Bdnews24,"২ বস্তা চিনি দিয়ে ৪০০ কেজি ‘মধু’, কারাগারে কারিগর",samagrabangladesh,https://bangla.bdnews24.com/samagrabangladesh/17ttufka61,"সাতক্ষীরার কলারোয়া উপজেলায় ভেজাল মধু তৈরির দায়ে এক ব্যক্তিকে কারাদণ্ড ও জরিমানা করেছে ভ্রাম্যমাণ আদালত।,বৃহস্পতিবার উপজেলার সিংগা গ্রামে অভিযান চালিয়ে ওই ব্যক্তিকে আটকের পর ভ্রাম্যমাণ আদালতে তোলা হয় বলে জেলা নিরাপদ খাদ্য কর্মকর্তা মোখলেছুর রহমান জানান।,তিনি জানান, কামাল হোসেন নামের ওই ব্যক্তিকে এক বছরের কারাদণ্ড ও তিন লাখ টাকা জরিমানা করা হয়েছে। তিনি শ্যামনগর উপজেলার দক্ষিণ কদমতলা গ্রামের বাসিন্দা। সিংগা গ্রামে বাড়ি ভাড়া নিয়ে ভেজাল মধু বানাতেন।,অভিযোগের বরাতে জানা যায়, কামাল দুই বস্তা চিনির সঙ্গে ১০০ গ্রাম সরিষা ফুলের মধু মিশিয়ে ৪০০ কেজি মধু তৈরি করেন। এতে তিনি বিভিন্ন রাসায়নিক দ্রব্য ব্যবহার করতেন। পরে সেটাকে সুন্দরবনের মধু বলে সারা দেশে বিক্রি করতেন। তিনি কুরিয়ার সার্ভিসের মাধ্যমে ঢাকা, সাতক্ষীরা, খুলনা ও চট্টগ্রামে গ্রাহকদের কাছে এসব মধু পাঠাতেন। অনেক দিন ধরে তিনি এ ব্যবসা করছেন।   ,অভিযানের সময় তার কাছ থেকে ২০ মণ ভেজাল মধু ও মধু তৈরি সরঞ্জাম উদ্ধার করা হয়। পরে তাকে কলারোয়া উপজেলা নির্বাহী কর্মকর্তা (ইউএনও) রুলী বিশ্বাসের আদালতে হাজির করা হয়।,আদালত ২০১৫ সালের খাদ্য আইনের ২৫ ধারায় তাকে কারাদণ্ড ও জরিমানা করেন বলে জানান নিরাপদ খাদ্য কর্মকর্তা মোখলেছুর রহমান। তিনি আরও বলেন, জব্দ মধু কেরোসিন ঢেলে জ্বালিয়ে বিনষ্ট করা হয়েছে।,Copyright © 2022, bdnews24",bn,2023-01-12 17:02:00+06:00
Bdnews24,রাহুলের ব্যাটে সিরিজ ভারতের,cricket,https://bangla.bdnews24.com/cricket/7vyyd5xpl3,"কলকাতার ইডেন গার্ডেন্সে বৃহস্পতিবার দ্বিতীয় ওয়ানডেতে ভারতের জয় ৪ উইকেটে। ২১৬ রানের লক্ষ্য তারা পেরিয়ে যায় ৪০ বল বাকি থাকতে।,শ্রীলঙ্কার হয়ে অভিষেকে ব্যাট হাতে আলো ছড়ান নুয়ানিদু ফার্নান্দো। এই ওপেনার ৬৩ বলে খেলেন ৫০ রানের ইনিংস। আর কেউ চল্লিশে যেতে পারেননি।,সফরকারীদের অল্পতে বেঁধে রাখতে বল হাতে পেসার মোহাম্মদ সিরাজ ৩০ রানে নেন ৩ উইকেট। সিরিজে প্রথম খেলতে নেমে ১০ ওভারে ৫১ রানে ৩ উইকেট নিয়ে ম্যাচের সেরা অবশ্য রিস্ট স্পিনার কুলদিপ যাদব। ম্যাচের মোড় ঘুরিয়ে দেন যে তিনিই।,পরে পাঁচ নম্বরে নেমে ১০৩ বলে অপরাজিত ৬৪ রানের ইনিংসে দলের জয় নিয়ে ফেরেন রাহুল।,শ্রীলঙ্কা ব্যাটিংয়ে নামে টস জিতে। ইনিংসের প্রথম বলে মোহাম্মদ শামিকে চার মেরে শুরু করেন আভিশকা ফার্নান্দো। এরপর তিনি টানা তিনটি বাউন্ডারি মারেন সিরাজকে। নিজের পরের ওভারে ডানহাতি ব্যাটসম্যানকে বোল্ড করে প্রতিশোধ নেন ভারতীয় পেসার।,অভিষিক্ত নুয়ানিদু ১১ বলে রানের খাতা খোলেন শামিকে চার মেরে। প্রথম ২০ বলে তার রান ছিল কেবল ৬। এরপর ডানা মেলে দেন তিনি। কুসল মেন্ডিসের সঙ্গে জমে ওঠে তার জুটি।,দলীয় স্কোর শতরান ছোঁয়ার পরপরই কুলদিপের গুগলিতে পরাস্ত মেন্ডিস এলবিডব্লিউ হন ৩৪ বলে ৩৪ রান করে। শ্রীলঙ্কার পথ হারানোর শুরুও সেখানেই।,ধনাঞ্জয়া ডি সিলভা প্রথম বলে আউট হন বাঁহাতি স্পিনার আকসার প্যাটেলের বলে বোল্ড হয়ে। ৬১ বলে পঞ্চাশ ছোঁয়ার পরপরই নুয়ানিদু কাটা পড়েন রান আউটে।,কুলদিপ এরপর টানা দুই ওভারে বিদায় করে দেন আগের ম্যাচের সেঞ্চুরিয়ান দাসুন শানাকা ও চারিথ আসালাঙ্কাকে। ভানিন্দু হাসারাঙ্গা ১৭ বলে ২ চার ও এক ছক্কায় ২১ রান করে ক্যাচ দেন উমরান মালিকের ১৪৫ কিলোমিটার গতির ডেলিভারিতে।,১ উইকেটে ১০২ থেকে শ্রীলঙ্কার স্কোর হয়ে যায় ৭ উইকেটে ১৫২। ৫০ রানের মধ্যেই নেই ৬ উইকেট!,সেখান থেকে তারা দুইশ ছাড়াতে পারে মূলত তিন বোলার দুনিথ ভেল্লালাগের ৩৪ বলে ৩২, চামিকা করুনারত্নে ও কাসুন রাজিথার ১৭ রানের দুটি ইনিংসে।,রান তাড়ায় রোহিত ও শুবমান গিল শুরুটা করেন ইতিবাচক। প্রথম ৪ ওভারে দুজন তুলে ফেলেন ৩০ রান। তবে দুই জনই বিদায় নেন পরের দুই ওভারে। রোহিত ২১ বলে ১৭ ও গিল ১২ বলে করেন ২১ রান।,টিকতে পারেননি বিরাট কোহলি। তাকে বোল্ড করে দেন লাহিরু কুমারা। টানা দুই ওয়ানডেতে সেঞ্চুরির পর ৩৪ বছর বয়সী ব্যাটসম্যান এবার করেন কেবল ৪ রান।,ভালো শুরু করলেও ইনিংস টেনে নিতে পারেননি শ্রেয়াস আইয়ার। ৩৩ বলে ২৮ রান করে বিদায় নেন তিনি। পঞ্চদশ ওভারে ৮৪ রানে ৪ উইকেট হারিয়ে চাপে পড়ে ভারত।,রাহুল এরপর দলকে এগিয়ে নেন পান্ডিয়ার সঙ্গে পঞ্চাশোর্ধ জুটিতে। পান্ডিয়াকে (৫৩ বলে ৩৬) ফিরিয়ে ৭৫ রানের জুটি ভেঙে শ্রীলঙ্কা শিবিরে খানিকটা আশা জাগান করুনারত্নে।,শেষ পর্যন্ত অবশ্য নাটকীয় কিছু হয়নি। আকসারের (২১) সঙ্গে ৩০ ও কুলদিপের (১০) সঙ্গে ২৮ রানের দুটি জুটিতে দলকে কাঙ্ক্ষিত ঠিকানায় নিয়ে যান রাহুল।,এই সফরে টি-টোয়েন্টির পর ওয়ানডে সিরিজও হারল শ্রীলঙ্কা। আগামী রোববার শেষ ম্যাচে তাদের সামনে হোয়াইটওয়াশ এড়ানোর চ্যালেঞ্জ।,: ৩৯.৪ ওভারে ২১৫ (আভিশকা ফার্নান্দো ২০, নুয়ানিদু ফার্নান্দো ৫০, মেন্ডিস ৩৪, ধনাঞ্জয়া ০, আসালাঙ্কা ১৫, শানাকা ২, হাসারাঙ্গা ২১, ভেল্লালাগে ৩২, করুনারত্নে ১৭, রাজিথা ১৭*, কুমারা ০; শামি ৭-০-৪৩-০, সিরাজ ৫.৪-০-৩০-৩, পান্ডিয়া ৫-০-২৬-০, উমরান ৭-০-৪৮-২, কুলদিপ ১০-০-৫১-৩, আকসার ৫-০-১৬-১),: ৪৩.২ ওভারে ২১৯/৬ (রোহিত ১৭, গিল ২১, কোহলি ৪, শ্রেয়াস ২৮, রাহুল ৬৪*, পান্ডিয়া ৩৬, আকসার ২১, কুলদিপ ১০*; রাজিথা ৯-০-২৪৬-১, কুমারা ৯.২-০-৬৪-২, করুনারত্নে ৮-০-৫১-২, হাসারাঙ্গা ১০-০-২৮-০, ভেল্লালাগে ২-০-১২-০, শানাকা ২-০-৬-০, ধনাঞ্জয়া ৩-০-৯-১),: ভারত ৪ উইকেটে জয়ী,: তিন ম্যাচ সিরিজের প্রথম দুটির পর ২-০তে এগিয়ে ভারত, কুলদিপ যাদব,Copyright © 2022, bdnews24",bn,2023-01-12 15:56:00+06:00
Bdnews24,চাপ সামলাতে ঢাকা মেডিকেলের ১৪টি আইসিইউ বেড বার্ন ইনস্টিটিউটে,bangladesh,https://bangla.bdnews24.com/bangladesh/2og6syo2vt,"শীতে দগ্ধ রোগীর চাপ বেড়ে যাওয়ায় শেখ হাসিনা বার্ন ও প্লাস্টিক সার্জারি ইনস্টিটিউটকে ১৪ শয্যা সম্বলিত নিবিড় পরিচর্যা কেন্দ্র (আইসিইউ) ব্যবহার করতে দিল ঢাকা মেডিকেল কলেজ হাসপাতাল।,বৃহস্পতিবার ঢাকা মেডিকেল কলেজ হাসপাতালের এ আইসিইউ উদ্বোধন করেন শেখ হাসিনা বার্ন ইনস্টিটিউটের সমন্বয়কারী ডা. সামন্ত লাল সেন ও ঢাকা মেডিকেল কলেজ হাসপাতালের পরিচালক ব্রিগেডিয়ার জেনারেল মো. নাজমুল হক।,বার্ন ইনস্টিটিউটের আবাসিক চিকিৎসক এস এম আইয়ুব হোসেন জানান, ঢাকা মেডিকেলের বার্ন ইউনিটের ওই আইসিইউটি মহামারীকালীন কেবল কোভিড রোগীদের জন্য রাখা হয়েছিল।,“দগ্ধ রোগীর চাপ বাড়তে থাকায় ডা. সামন্ত লাল সেন গত দুইদিন দফায় দফায় ঢাকা মেডিকেলের পরিচালকের সঙ্গে বৈঠক করেন। এরপর ওই ১৪টি আইসিইউ দগ্ধ রোগীদের জন্য ব্যবহারের সিদ্ধান্ত হয়েছে।“,গরম পানি পড়ে, রান্নার সময় চুলার আগুনে, বিদুৎ স্পৃষ্ট হয়ে কিংবা গ্যাস সিলিন্ডার লিকেজ থেকে লাগা আগুনে দগ্ধদের পাশাপাশি শীতের এই মৌসুমে উষ্ণতা পেতে আগুন পোহাতে গিয়ে দগ্ধ রোগীর চাপ সামলাতে পারছিল না শেখ হাসিনা বার্ন ইনস্টিটিউট।,পাঁচশ শয্যার হাসপাতালটিতে গত শনিবার কোনো বেড খালি ছিল না। সেদিন চিকিৎসকরা নতুন করে আসা দগ্ধ রোগীদের ঢাকা মেডিকেল কলেজ হাসপাতালের বার্ন ইউনিটে পাঠাচ্ছিলেন। তবে সেখানেও প্রচুর ভিড় ছিল; ওয়ার্ডের মেঝে বা বারান্দাও রোগীতে পূর্ণ ছিল।,এমন পরিস্থিতি চলছিল বেশ কিছু ধরেই; তার মধ্যে ঢাকা মেডিকেলের ১৪টি আইসিইউ বেড ব্যবহার শুরু করল বার্ন ইনস্টিটিউট। ,Copyright © 2022, bdnews24",bn,2023-01-12 17:29:00+06:00
Bdnews24,স্যাটেলাইট ছবিতে প্রকাশ্যে এল সোলেদার শহরের ধ্বংসযজ্ঞ,world,https://bangla.bdnews24.com/world/pqvly2pr3r,"পূর্ব- ইউক্রেইনে লবণখনির শহর সোলেদারের দখল নিয়ে রাশিয়া এবং ইউক্রেইনের বাহিনীর মধ্যে লড়াইয়ে ব্যাপক ক্ষয়ক্ষতি, ধ্বংসযজ্ঞের চিত্র উঠে এসেছে স্যাটেলাইটে তোলা নতুন প্রকাশিত কিছু ছবিতে।,আগের তোলা কিছু ছবির সঙ্গে পরে তোলা ছবিগুলোর তুলনামূলক বিশ্লেষণে দেখা গেছে, সোলেদারে ধ্বংস হওয়া বিভিন্ন কাঠামোর মধ্যে রয়েছে একটি স্কুল এবং কয়েকটি কৃষিভবন। তাছাড়া, দোনেৎস্কে এই শহরটির চারপাশের ভূখন্ড এবং রাস্তাজুড়ে রয়েছে বোমার আঘাতে সৃষ্ট গর্তের চিহ্ন।,বেশির ভাগ ক্ষয়ক্ষতিই হয়েছে সম্প্রতি কয়েক সপ্তাহে রাশিয়া বাহিনী শহরটি দখলে নেওয়ার চেষ্টা শুরু করার পর। সোলেদার শহরের কৌশলগত গুরুত্ব নিয়ে সামরিক বিশ্লেষকদের মধ্যে মতবিরোধ আছে। তবে রাশিয়া শহরটির পূর্ণ নিয়ন্ত্রণ নিতে পারলে সেটি হবে ক্রেমলিনের জন্য এক প্রতীকী জয়।,রাশিয়ার ওয়াগনার ভাড়াটে সেনাদল সোলেদার দখলের ঘোর লড়াইয়ে লিপ্ত। গোষ্ঠীটির প্রধান ইয়েভগেনি প্রিগোজিন এক পর্যায়ে এসে দাবি করছেন যে তার যোদ্ধারা শহরের পূর্ণ নিয়ন্ত্রণ নিয়েছে এবং তার সেনারাই লড়াইয়ে অংশ নিয়েছে।,রাশিয়ার প্রতিরক্ষামন্ত্রণালয় বলেছে, তাদের বাহিনী লড়াইয়ে জড়িত। ইউক্রেইনের প্রতিরক্ষামন্ত্রী বুধবার বলেছেন, তুমুল লড়াই চলছে। ওয়াগনার বাহিনী ইউক্রেইনের প্রতিরক্ষা ব্যুহ ভেদ করতে পারেনি।,যুক্তরাষ্ট্র-ভিত্তিক মহাকাশ প্রযুক্তি কোম্পানি মাক্সার স্যাটেলাইট ছবি প্রকাশ করেছে। এতে দেখা গেছে, কীভাবে শহরটির মাঠে-ময়দানে ইউক্রেইনের ট্রেঞ্চগুলো রাশিয়ার গোলা হামলার নিশানা হচ্ছে।,সোলেদার কব্জা করতে পারলে কাছের নগরী বাখমুতে আক্রমণ শানানো রাশিয়ার জন্য সহজ হয়ে যাবে। রুশ বাহিনী শহরটির পরিসরের মধ্যেই গোলা হামলা চালানোর একটি নিরাপদ অবস্থান পাবে।,সোলেদার শহরে আছে গভীর লবণখনি। রাশিয়া সেনা এবং সাজ সরঞ্জাম রাখার জন্য সেইসব খনি কাজে লাগাতে পারবে। আর এ খনি তাদেরকে ইউক্রেইনের ক্ষেপণাস্ত্র থেকেও সুরক্ষা দেবে।,এরপর বাখমুত নগরী দখলে নেওয়াটা হবে পূর্ব ইউক্রেইনে রাশিয়া বাহিনীর জন্য আরও বেশি প্রয়োজনীয় একটি অগ্রগতি; বলেছেন, রয়্যাল ইউনাইটেড সার্ভিস ইন্সটিটিউট এর কর্মকর্তা এডওয়ার্ড আরনল্ড। যদিও তিনি বলেন, যুদ্ধের ফলাফলের ক্ষেত্রে এই নগরীর কৌশলগত গুরুত্ব তেমন একটা নেই।,কয়েকমাসের ‍তুমুল লড়াইয়ে নগরীটি ধ্বংস হয়ে গেছে। ইউক্রেইনের অন্যান্য স্থানে রুশ বাহিনী পিছু হটলেও বাখমুতে রাশিয়া হামলা চালিয়েই যাচ্ছে।,Copyright © 2022, bdnews24",bn,2023-01-12 17:59:00+06:00
Bdnews24,গুলি করে রিকশাচালককে হত্যা: গ্রেপ্তারের পর কাউন্সিলের ভাই রিমান্ডে,samagrabangladesh,https://bangla.bdnews24.com/samagrabangladesh/lajptqk6f3,"পাবনার ঈশ্বরদীতে রিকশাচালক মামুন হোসেনকে গুলি করে হত্যা মামলার আসামি আনোয়ার উদ্দিনকে গ্রেপ্তার করেছে পুলিশ। এদিন আরও এক আসামিকে গ্রেপ্তারের তথ্য জানায় পুলিশ।,পাবনার অতিরিক্ত পুলিশ সুপার মাসুদ আলম বৃহস্পতিবার বলেন, গোপন সংবাদের ভিত্তিতে ঈশ্বরদীর আরমবাড়িয়া এলাকা থেকে বুধবার রাতে আনোয়ারকে গ্রেপ্তার করা হয়। এরপর ভোরে কুষ্টিয়া থেকে ইব্রাহিম (২৬) নামে আরেক আসামিকে গ্রেপ্তার করা হয়।,দুপুরে আনোয়ারকে আদালতে হাজির করে তিন দিনের রিমান্ডে নেওয়া হয়েছে বলেও জানায় পুলিশ।,আনোয়ার উদ্দিন পৌরসভার ১ নম্বর ওয়ার্ডের কাউন্সিলর এবং একই ওয়ার্ডের যুবলীগের সভাপতি কামাল উদ্দিনের ছোট ভাই এবং মামলার দুই নম্বর আসামি। আনোয়ার পিস্তল দিয়ে গুলি করে হত্যাকাণ্ড ঘটিয়েছেন বলে মামলায় উল্লেখ করা হয়েছে।,আনোয়ারের ভাই কামালও গ্রেপ্তার হয়ে কারাগারে আছেন। এ ছাড়া তার ভাতিজা হৃদয় হোসেনকে গ্রেপ্তার করা হয়েছে।,অপরদিকে মামলার চার নম্বর আসামি ইব্রাহিমের বাড়ি ঈশ্বরদী পৌরসভার শৈলপাড়া বারো কোয়ার্টার মহল্লা। এ নিয়ে মামলার চার আসামিকেই গ্রেপ্তার করা হলো।,পুলিশ জানায়, ৪ জানুয়ারি রাতে ঈশ্বরদী বিমানবন্দর সড়কের কাচারিপাড়া মোড়ে যাত্রীবাহী ভটভটি (শ্যালো মেশিনচালিত) ও লেগুনার মধ্যে সংঘর্ষ হয়। এতে লেগুনার সামনের গ্লাস ভেঙে যায়। লেগুনার চালক ভটভটির গতিরোধ করে চালকের কাছে গ্লাস ভাঙার জরিমানা দাবি করেন।,এ নিয়ে কাচারীপাড়া মোড়ে চায়ের দোকানে বসে থাকা মামুন হোসেন (২৫), রকি (২৬) ও সুমনের সঙ্গে লেগুনা চালকের বাকবিতণ্ডা হয়। পরে সেখানে কাউন্সিলর কামাল উদ্দিনের ভাই আনোয়ার হোসেন আসেন। তার সঙ্গেও তাদের কথা কাটাকাটি হয়।,পরে আনোয়ার দলবল নিয়ে আবার সেখানে যান। তখন মামুন, রকি ও সুমনের সঙ্গে তাদের সংঘর্ষ বেঁধে যায়। একপর্যায়ে গুলি করলে মামুন ঘটনাস্থলেই মারা যান, রকি গুলিবিদ্ধ হন। আর সুমনকে ছুরিকাঘাত করা হয়।,রকি ও সুমনকে রাজশাহী মেডিকেল কলেজ হাসপাতালে ভর্তি করা হয়েছে।,পরদিন ৫ জানুয়ারি গভীর রাতে নিহত মামুনের মা লিপি খাতুন বাদী হয়ে মামলা করেন। ,আরও পড়ুন:,Copyright © 2022, bdnews24",bn,2023-01-12 17:55:00+06:00
Bdnews24,গিটারিস্ট জেফ বেকের চিরপ্রস্থান,glitz,https://bangla.bdnews24.com/glitz/lm9v21ihpc,"গিটার বাদনকে নতুন উচ্চতায় নিয়ে যাওয়া ব্রিটিশ রক গিটারিস্ট ও সঙ্গীতশিল্পী জেফ বেক মারা গেছেন। ,আট বার গ্র্যামি জয়ী এই গিটারবাদক মঙ্গলবার মারা যান বলে সিএনএন জানিয়েছে। জেফ বেকের বয়স হয়েছিল ৭৮ বছর। তাকে বিশ্বের সর্বকালের সেরা গিটারিস্টদের একজন হিসেবে বিবেচনা করা হয়। ,বেকের মৃত্যুর খবর জানিয়ে বুধবার তার অফিসিয়াল সোশাল মিডিয়া হ্যান্ডেলে দেওয়া এক বিবৃতিতে বলা হয়েছে, “তার পরিবারের পক্ষ থেকে গভীর শোকের সাথে বলতে হচ্ছে, জেফ বেক মারা গেছেন। গতকাল ব্যাকটেরিয়াজনিত মেনিনজাইটিসে আক্রান্ত হওয়ার পর শান্তিপূর্ণভাবে মারা যান তিনি। এই অপূরণীয় শোক কাটিয়ে উঠতে তার পরিবার একান্তে কিছুটা সময় কাটাতে চান।”,বেকের এজেন্ট মেলিসা ড্রাগিচ মৃত্যুর এই খবর সিএনএনকে নিশ্চিত করেন।,জেফ বেক তার অসামান্য পারফরম্যান্সের পাশাপাশি ষাটের দশকে হেভি মেটাল, জ্যাজ-রক এমনকি পাঙ্কের উত্থানেও ভূমিকা রাখেন। ‘ইয়ার্ডবার্ডস’ ব্যান্ডে এরিক ক্ল্যাপটনের জায়গা নিয়ে নিজেকে অন্য উচ্চতায় নিয়ে যান তিনি। ,তার বছর খানেক পর ইয়ার্ডবার্ডস ছেড়ে রড স্টুয়ার্ট এবং রন উডকে নিয়ে ‘দ্য জেফ বেক গ্রুপ’ ব্যান্ড চালু করেন তিনি।,‘এস্কেপ’ -এর জন্য ১৯৮৫ সালে প্রথমবারের মতো সেরা রক ইন্সট্রুমেন্টাল পারফরম্যান্স বিভাগে গ্র্যামি পুরস্কার জিতেছিলেন বেক। একই ক্যাটাগরিতে আরও পাঁচবার গ্র্যামি জেতেন তিনি।,বেকের জনপ্রিয় গানের মধ্যে রয়েছে ‘হার্ট ফুল অফ সোর’, ‘আই এম নট সুপার্সটিশাস’, ‘ট্রুথ’, ‘ফ্রি অ্যাওয়ে জ্যাম’।,গত বছর জনি ডেপের সঙ্গে ‘এইটিন’ শিরোনামের একটি অ্যালবামও রেকর্ড করেন বেক।,বেকের মৃত্যুর প্রতিক্রিয়ায় তার ব্যান্ডের সদস্য স্টুয়ার্ট টুইটারে লিখেছেন, “বিশ্বের কয়েকজন গিটারিস্টের মধ্যে একজন ছিলেন বেক, যে গিটার বাজানোর সময় আমার গান শুনতেন এবং তার প্রতিক্রিয়া জানাতেন। ওহ জেফ, তুমি ছিলে অনন্য!”,ব্যান্ডের আরেক সদস্য উড স্মৃতিকাতর হয়ে টুইট করেন, “ভীষণভাবে মনে পড়ছে তোমাকে। জেফ বেক গ্রুপের শুরুর দিনগুলোর জন্য ধন্যবাদ জানাচ্ছি বেককে। সেসময় আমরা সঙ্গীতের সমস্ত নিয়ম ভেঙে ফেলেছিলাম, যা রীতিমতো অভিনব। যুগান্তকারী রক ‘এন রোল!”,Copyright © 2022, bdnews24",bn,2023-01-12 18:10:00+06:00
Bdnews24,"ঢাবিতে পাকিস্তানি সংগঠনের সেমিনার, ক্ষুব্ধ শিক্ষক-শিক্ষার্থীরা",campus,https://bangla.bdnews24.com/campus/3foy0rwdsm,"পাকিস্তানের সঙ্গে ঢাকা বিশ্ববিদ্যালয়ের শিক্ষা-সংস্কৃতি বিনিময় বন্ধ থাকার পরও ক্যাম্পাসে সেমিনার করেছে ‘দাওয়াতে ইসলামী’ নামের এক পাকিস্তানভিত্তিক ধর্মীয় সংগঠন, যা নিয়ে ক্ষোভ প্রকাশ করেছেন ‌শিক্ষক-শিক্ষার্থীরা।,গত ৩ জানুয়ারি ঢাকা বিশ্ববিদ্যালয়ের লেকচার থিয়েটার ভবনের আর সি মজুমদার মিলনায়তনে ‘দাওয়াতে ইসলামীর শিক্ষা বিভাগ, ঢাবি' ব্যানারে ওই সেমিনার করা হয়।,সংশ্লিষ্টরা বলছেন, বিশ্ববিদ্যালয়ের আরবি ভাষা ও সাহিত্য বিভাগের অধ্যাপক আবদুল্লাহ আল-মারুফের ব্যবস্থাপনায় ওই সেমিনার আয়োজন করা হয়। সেমিনারের জন্য মিলনায়তনও ভাড়া নেওয়া হয় তার তত্ত্বাবধানে।,তবে বিষয়টি নিয়ে বিতর্ক তৈরি হলে তিনি তা অস্বীকার করে ‘শ্রোতা’ হিসেবে উপস্থিত ছিলেন বলে দাবি করেন।,সেমিনারে প্রধান বক্তা ছিলেন দাওয়াতে ইসলামীর কেন্দ্রীয় পর্ষদের প্রধান, পাকিস্তানি মাওলানা হাজী ইমরান আত্তারী। তিনি সেখানে উর্দু ভাষায় বক্তব্য দেন। ,২০১৫ সালের ১৪ ডিসেম্বর তৎকালীন উপাচার্য অধ্যাপক আ আ ম স আরেফিন সিদ্দিকের সভাপতিত্বে ঢাকা বিশ্ববিদ্যালয়ের সিন্ডিকেট সভায় পাকিস্তানের সাথে সব ধরনের সম্পর্ক ছিন্নের সিদ্ধান্ত হয়। ,ওই সিদ্ধান্তের কার্যবিবরণীতে বলা হয়, “একাত্তরে গণহত্যার জন্য নিঃশর্ত ক্ষমা প্রার্থনা না করা পর্যন্ত ঢাকা বিশ্ববিদ্যালয় আজ থেকে পাকিস্তানের সাথে বিদ্যায়তনিক, গবেষণামূলক, সাংস্কৃতিক, ক্রীড়াকেন্দ্রিক সকল প্রকার যোগাযোগ ও সম্পর্ক ছিন্ন করছে।,“এখন হতে ঢাকা বিশ্ববিদ্যালয় থেকে শিক্ষক কিংবা ছাত্র-ছাত্রীদের কোনো প্রতিনিধি দল পাকিস্তান সফরে যাবে না ও পাকিস্তানের সাথে কোনো শিক্ষা বিনিময় কার্যক্রম পরিচালিত হবে না।”,বিষয়টি নজরে আনা হলে অধ্যাপক আ আ ম স আরেফিন সিদ্দিক বিডিনিউজ টোয়েন্টিফোর ডটকমকে বলেন, ১৯৭১ সালের গণহত্যা নিয়ে পাকিস্তানের মিথ্যাচারের প্রতিবাদে ঢাকা বিশ্ববিদ্যালয় সিন্ডিকেট ওই সিদ্ধান্ত নিয়েছিল। ঠিক হয়েছিল ঢাকা বিশ্ববিদ্যালয়ের সাথে পাকিস্তানের কোনো শিক্ষাপ্রতিষ্ঠানের সহযোগিতামূলক কার্যক্রম থাকবে না এবং  পাকিস্থানের কোনো ছাত্র-ছাত্রী ঢাকা বিশ্ববিদ্যালয় কিংবা ঢাকা বিশ্ববিদ্যালয় অনুমোদিত কোনো  প্রতিষ্ঠানে ভর্তি হতে পারবে না।  পাকিস্তানের সঙ্গে কোনো অ্যাকাডেমিক সেমিনার, সিম্পোজিয়াম কোনো কিছুই করতে পারবে না।,“এখন যদি ঢাকা বিশ্ববিদ্যালয়ে এ ধরনের ঘটনা ঘটে, তাহলে আমি মনে করি এটা অত্যন্ত নিন্দনীয় এবং দুঃখজনক। যারা করেছে, তাদেরকে বিশ্ববিদ্যালয়ের বিধি মোতাবেক যথাযথ শাস্তির আওতায় আনা জরুরি।”,বিশ্ববিদ্যালয়ের উপ-উপাচার্য (প্রশাসন) অধ্যাপক মুহাম্মদ সামাদ বিডিনিউজ টোয়েন্টিফোর ডটকমকে বলেন, ১৯৭১ সালে পাকিস্তানি হানাদাররা হত্যা, ধর্ষণ, অগ্নিসংযোগ করে বাংলাদেশকে ধ্বংসস্তূপে পরিণত করে। আমাদের ৩০ লক্ষ মানুষকে হত্যা করে, ২ লক্ষের বেশি মা-বোনের সম্ভ্রমহানি করে। সেই পাকিস্তানের একটি মৌলবাদী সংগঠনকে এনে যারা ঢাকা বিশ্ববিদ্যালয়ের পবিত্র প্রাঙ্গণে সেমিনার করে, তা অবশ্যই ধৃষ্টতাপূর্ণ, তাদের বিরুদ্ধে ব্যবস্থা নেওয়া উচিত।,“ঢাকা বিশ্ববিদ্যালয় সিন্ডিকেট সভায় পাকিস্তানের সঙ্গে শিক্ষা-সংস্কৃকি-ক্রীড়া সকল ক্ষেত্রে সম্পর্ক না রাখার সিদ্ধান্ত নেওয়া আছে। ফলে এই ধরনের ধৃষ্টতাপূর্ণ কাজের সঙ্গে যারাই জড়িত হয়েছেন, তাদের বিরুদ্ধে তদন্ত করে ব্যবস্থা গ্রহণ করা দরকার।”,বিশ্ববিদ্যালয়ের প্রক্টর অধ্যাপক এ কে এম গোলাম রব্বানী বিডিনিউজ টোয়েন্টিফোর ডটকমকে বলেন, “এগুলো জানার পরেও কোনো শিক্ষক যদি এটা করেন, তাহলে তা অপ্রত্যাশিত ও অগ্রহণযোগ্য। অ্যাকাডেমিক অঙ্গনে এ ধরনের নিষিদ্ধ জিনিসকে নিয়ে যারা কাজ করে, আমি মনে করি তাদের কোনো উদ্দেশ্য আছে কিনা তা খতিয়ে দেখা দরকার।,“এধরনের কার্যকলাপ আমাদের সামগ্রিক চিন্তা-ভাবনার সঙ্গে যায় না এবং শিক্ষার পরিবেশ ও শিক্ষার উদ্দেশ্য কারো সাথেই সম্পর্কিত নয়। সুতরাং এ বিষয়ে বিশ্ববিদ্যালয়ে কর্তৃপক্ষ ব্যবস্থা নেবে বলে আমি প্রত্যাশা করি।”,এ ঘটনায় ক্ষোভ প্রকাশ করেছেন ঢাকা বিশ্ববিদ্যালয় ছাত্রলীগের সাধারণ সম্পাদক তানভীর হাসান সৈকতও।,বিডিনিউজ টোয়েন্টিফোর ডটকমকে তিনি বলেন, “ঢাকা বিশ্ববিদ্যালয় সব সময় প্রগতিশীলতার চর্চা করে। এখানে ধর্মীয় রাজনীতির সুযোগ নাই। একইভাবে পাকিস্তানি কোনো সংগঠন ধর্মের মোড়কে রাজনৈতিক বিশ্লেষণ করা, এটা আমরা কোনোভাবে কামনা করি না।,“আমার প্রশ্ন হচ্ছে, আর. সি মজুমদার মিলনায়তনের মত একটা জায়গায় তারা কীভাবে ভাড়া নেয়? সেখানে বিশ্ববিদ্যালয়ের অনুমোদন লাগে। এই অনুমোদন ম্যানেজ করল কীভাবে?”,আরবি বিভাগের এক শিক্ষার্থী নাম প্রকাশ না করার শর্তে বলেছেন, অধ্যাপক আব্দুল্লাহ আল-মারুফ দাওয়াতে ইসলামীর শিক্ষা বিভাগ- ঢাকা বিশ্ববিদ্যালয় শাখার প্রধান। সেমিনারে উনি ওই পরিচয়ে বক্তব্যও দিয়েছেন।,তবে ওই আয়োজনের সাথে সংশ্লিষ্টতা অস্বীকার করে অধ্যাপক আবদুল্লাহ আল-মারুফ বিডিনিউজ টোয়েন্টিফোর ডটকমকে বলেন, “আমার উদ্যোগে এই আয়োজন হয়নি। আমি ছিলাম শ্রোতা। ভাড়া দিয়েছেন আর্টস ফ্যাকাল্টির ডিন স্যার। এটা আমার কোনো বিষয় না। এই সংগঠনের সঙ্গে আমি কোনোভাবেই জড়িত নই, এমনকি পরিচিতও না।”,“বিশ্ববিদ্যালয়ের নিজস্ব সিদ্ধান্ত অনুযায়ী আমরা পাকিস্তানের কোনো সেমিনারে দাওয়াত পেলেও যাই না। কিন্তু বাংলাদেশ সরকারের সাথে পাকিস্তানের সকল ধরনের সম্পর্ক আছে। তাবলীগ জামায়াতেও পাকিস্তান থেকে লোকেরা আসে। তারাও তো সেখানে উর্দুতে কথা বলে। কিন্তু এই বিষয়টা নিয়ে পানি ঘোলা করছে কিছু লোক।”,নিজেকে আওয়ামী লীগের ধর্মবিষয়ক কেন্দ্রীয় উপ-কমিটির সদস্য দাবি করে তিনি বলেন, “আমি অবাক হচ্ছি, আমার মতো মানুষ কি স্বাধীনতা বিরোধী লোকদের প্রশ্রয় দেব? আমার পরিচয় তো সবাই জানে। মুক্তিযু্দ্ধ পরিবারের  সন্তান।  আমরা তো কখনোই আমাদের মুক্তিযুদ্ধবিরোধী কাউকে প্রশ্রয় দেব না।”,সেমিনারের জন্য মিলনায়তন ভাড়া করার বিষয়টি অধ্যাপক আব্দুল্লাহ আল-মারুফ অস্বীকার করলেও কলা অনুষদের ডিন অধ্যাপক আবদুল বাছির বলছেন ভিন্ন কথা।,তিনি বলেন, “ওই নামে কোনো সংগঠন আমাদের কাছে অনুমতি নেয়নি। আমাদের কাছ থেকে অনুমতি নিয়েছেন আরবি বিভাগের একজন টিচার। উনার নাম আব্দুল্লাহ আল মারুফ। আমরা টিচারদের অনুমতি দিই, কারণ তারা অনেক সময় শিক্ষার্থীদের নিয়ে নানা ধরনের প্রোগ্রাম করেন।,“টিচাররা চাইলে আমরা দিই, আমাদের নিয়মের মধ্যে আমরা দিয়েছি। কিন্তু টিচার কাদের নিয়ে প্রোগ্রাম করেছে, সেটা আমাদের জানায়নি। আমাদের সঙ্গে এটার কোনো সংশ্লিষ্টতা নেই।”,এ বিষয়ে দৃষ্টি আকর্ষণ করা হলে ঢাকা বিশ্ববিদ্যালয়ের উপাচার্য অধ্যাপক মো. আখতারুজ্জামান বিডিনিউজ টোয়েন্টিফোর ডটকমকে বলেন, এটা নজরে আসার সঙ্গে সঙ্গে আমি ডিন সাহেবের কাছে জানতে চেয়েছি, এরা কারা? জানতে পারলাম আরবি বিভাগের এক শিক্ষক এখানে এই ধরনের একটা প্রোগ্রাম করেছে।,“এই বিশ্ববিদ্যালয় ধর্ম প্রচারের জায়গা না, এটা জ্ঞান চর্চার জায়গা। সাম্প্রদায়িকতার কোনো স্থান এখানে নাই। এখানে ধর্ম নিয়ে জ্ঞানচর্চা হতে পারে, কিন্তু প্রচার-প্রসারের জায়গা এটা না। এই কথাটা তাকে বলা হয়েছে এবং ভবিষ্যতের জন্য সতর্ক করা হয়েছে।”,সিন্ডিকেটের নিয়ম লঙ্ঘন করায় ওই শিক্ষকের বিরুদ্ধে কোনো ব্যবস্থা গ্রহণ করা হবে কিনা, এ বিষয়ে জানতে চাইলে বিষয়টি এড়িয়ে যান উপাচার্য।,Copyright © 2022, bdnews24",bn,2023-01-12 19:19:00+06:00
Bdnews24,বাংলাদেশের ঋণ পরিশোধে আরও ৬ মাস সময় পেল শ্রীলঙ্কা,economy,https://bangla.bdnews24.com/economy/sanoaiu1m3,"ঋণের কিস্তি পরিশোধে শ্রীলঙ্কাকে আরও ছয় মাস করে সময় দেওয়ার সিদ্ধান্ত অনুমোদন করেছে বাংলাদেশ ব্যাংকের পর্ষদ।,বৃহস্পতিবার কেন্দ্রীয় ব্যাংকের পরিচালনা পর্ষদের বৈঠকে ঋণের প্রতিটি কিস্তির মেয়াদ ছয় মাস করে বাড়ানো হয়েছে বলে জানিয়েছেন বাংলাদেশ ব্যাংকের মুখপাত্র ও নির্বাহী পরিচালক মেজবাউল হক।,নতুন মেয়াদ বাড়ানোতে আগামী সেপ্টেম্বর পর্যন্ত ঋণ পরিশোধে সময় পেল অর্থনৈতিক দুর্দশায় ধুঁকতে থাকা দক্ষিণ এশিয়ার দেশটি।,চলতি মাস জানুয়ারি, আগামী ফেব্রয়ারি ও মার্চ মাসে একটি করে কিস্তি পরিশোধের কথা ছিল শ্রীলঙ্কার।,এর আগে ২০২২ সালের মে মাসে এক বছর সময় বাড়ানো হয়েছিল।,তবে গত অক্টোবরে যুক্তরাষ্ট্রের ওয়াশিংটন ডিসিতে আইএমএফের বার্ষিক সম্মেলনের ফাঁকে সাইডলাইনে শ্রীলঙ্কার অর্থমন্ত্রীর সঙ্গে বৈঠকের পর গভর্নর আব্দুর রউফ তালুকদার জানিয়েছিলেন, ২০২৩ সালের ফেব্রুয়ারি নাগাদ দেশটি ঋণ ফেরত দেওয়া শুরু করতে পারবে।,তবে সেই ঋণ ফেরত দেওয়ার সম্ভাবনা দেখা না দেওয়ায় ফের আরও ছয় মাস সময় বাড়ানো হয়েছে বলে বিডিনিউজ টোয়েন্টিফোর ডটকমকে জানিয়েছেন মুখপাত্র মেজবাউল।,বৈদেশিক মুদ্রার চাহিদা মেটাতে শ্রীলঙ্কা ২০২১ সালে বাংলাদেশের শরণাপন্ন হয়। ২০ কোটি ডলার ধার দিয়ে সে সময় বন্ধুপ্রতীম দেশটির পাশে দাঁড়ায় বাংলাদেশ।,সরকারের সিদ্ধান্ত অনুযায়ী বাংলাদেশ ব্যাংক দেশটিকে ২৫ কোটি ডলার ঋণ দেওয়ার অনুমোদন দিলেও পরে কয়েক কিস্তিতে ২০ কোটি ডলার দেয় ‘কারেন্সি সোয়াপের’ মাধ্যমে।,ওই ঋণ পরিশোধের কথা ছিল তিন মাসের মধ্যে। লাইবর রেটের সঙ্গে ২ শতাংশ যোগ করে সুদের হার নির্ধারণ করা হয়েছিল। তবে শ্রীলঙ্কা তা দিতে পারেনি। এরপর দেশটির অর্থনীতি আরও নাজুক হয়ে এক পর্যায়ে তা দেউলিয়া হয়ে যায়।,Copyright © 2022, bdnews24",bn,2023-01-12 18:31:00+06:00
Bdnews24,বিশ্ব ইজতেমায় দুই বৃদ্ধের মৃত্যু,samagrabangladesh,https://bangla.bdnews24.com/samagrabangladesh/8wtepmgfp1,"গাজীপুরের টঙ্গীর তুরাগ তীরের বিশ্ব ইজতেমায় দুই বৃদ্ধের মৃত্যু হয়েছে।,বৃহস্পতিবার দুপুরে ময়দানে তাদের জানাজা নামাজ অনুষ্ঠিত হয়েছে বলে জানিয়েছেন বিশ্ব ইজতেমার আয়োজক কমিটির সদস্য প্রকৌশলী আব্দুন নূর।,দুই বৃদ্ধ হলেন- গাজীপুর শহরের ভুরুলিয়া এলাকার বাসিন্দা আবু তৈয়ব ওরফে আবু তালেব (৯০) এবং সিলেটের জৈন্তাপুর উপজেলার হরিপুরের হেমুবটে পাড়ার মো. ফজলুল হকের ছেলে মো. নুরুল হক (৬৩)।,প্রকৌশলী আব্দুন নূর জানান, বার্ধক্যজনিত কারণে সকাল ১০টার দিকে মারা গেছেন তাবলিগ জামাতের গাজীপুর মারকাজের সুরা সদস্য তৈয়ব। আর নুরুল হক ভুগছিলেন অ্যাজমা রোগে।,সকালে ইজতেমা ময়দানের ৬২ নম্বর খিত্তায় অবস্থানকালে নুরুল হকের শ্বাসকষ্ট দেখা দেয় এবং কিছু সময়ের মধ্যেই তিনি মারা যান।,জানাজা শেষে লাশ দুটি স্বজনদের কাছে হস্তান্তর করা হয়েছে বলে জানান প্রকৌশলী আব্দুন নূর।,Copyright © 2022, bdnews24",bn,2023-01-12 18:28:00+06:00
Bdnews24,"শৈত্য প্রবাহ থাকছে, তার সঙ্গে নামতে পারে বৃষ্টি",bangladesh,https://bangla.bdnews24.com/bangladesh/m8ibl5ftuj,"দেশের বিস্তীর্ণ অঞ্চলে বিরাজমান শৈত্য প্রবাহ অব্যাহত থাকবে বলেই আভাস মিলেছে, সেই সঙ্গে হালকা অথবা গুঁড়ি গুড়ি বৃষ্টি হতে পারে। ,শৈত্যপ্রবাহের মধ্যে মৌসুমের সর্বনিম্ন তাপমাত্রা রেকর্ড হয়েছে পশ্চিমের জেলা চুয়াডাঙ্গায়; সেখানে বৃহস্পতিবার থার্মোমিটারের পারদ নামে ৬ দশমিক ৩ ডিগ্রি সেলসিয়াসে।,চুয়াডাঙ্গা আবহাওয়া পর্যবেক্ষণাগারের ভারপ্রাপ্ত কর্মকর্তা রকিবুল হাসান জানান, হিমেল বাতাসের কারণে এক সপ্তাহ ধরে সেখানে তীব্র শীত অনুভূত হচ্ছে। এ সময়ে কখনও ঘন কুয়াশা দেখা গেছে, কোনো কেনো দিন প্রায় সারাদিনই সূর্যের দেখা মেলেনি। এর মধ্যে গত ৭, ৮ ও ৯ দেশের সর্বনিম্ন দিনের তাপমাত্রা রেকর্ড করা হয়েছিল চুয়াডাঙ্গায়। আর ১২ জানুয়ারি রেকর্ড হয়েছে মৌসুমের সর্বনিম্ন তাপমাত্রা।,বৃহস্পতিবার টাঙ্গাইল, ফরিদপুর, মাদারীপুর, গোপালগঞ্জ, মানিকগঞ্জ, যশোর, চুয়াডাঙ্গা, কুষ্টিয়া, বরিশাল ও ভোলা জেলাসহ রাজশাহী ও রংপুর বিভাগের উপর দিয়ে মৃদু থেকে মাঝারি ধরনের শৈত্য প্রবাহ বয়ে যাচ্ছিল। এদিন ঢাকায় সর্বনিম্ন তাপমাত্রা রেকর্ড করা হয়েছে ১২ ডিগ্রি সেলসিয়াস।,বড় এলাকাজুড়ে সর্বনিম্ন তাপমাত্রা ৬ ডিগ্রি সেলসিয়াসের নিচে নেমে গেলে তাকে তীব্র শৈত্যপ্রবাহ ধরা হয়; ৬ থেকে ৮ ডিগ্রির মধ্যে থাকলে মাঝারি এবং ৮ থেকে ১০ ডিগ্রি সেলসিয়াসের মধ্যে থাকলে তাকে মৃদু শৈত্যপ্রবাহ বলা হয়।,আবহাওয়া অধিদপ্তরের দীর্ঘমেয়াদী পূর্বাভাসে চলতি মাসে দুই থেকে তিনটি শৈত্য প্রবাহের আশঙ্কার কথা বলা হয়েছে, যার মধ্যে একটি মাঝারি ধরনের শৈত্যপ্রবাহ।,গত ৩ থেকে ৭ জানুয়ারি এক দফা শৈত্যপ্রবাহ বয়ে যায়। এরপর আরেকদফা শৈত্যপ্রবাহ চলছে।,আবহাওয়াবিদ আবুল কালাম মল্লিক জানান, বিরাজমান শৈত্যপ্রবাহ অব্যাহত থাকবে শুক্রবারও। তবে রাত থেকে শনিবারের মধ্যে কোথাও কোথাও হালকা অথবা গুঁড়ি গুঁড়ি বৃষ্টি হতে পারে। এ সময় তাপমাত্রা সামান্য বেড়ে কোথাও কোথাও শৈত্যপ্রবাহ কমতে পারে।,“সোমবার থেকে রাতের তাপমাত্রা কমতে পারে। এ সময় অনেক এলাকায় মৃদু শৈত্যপ্রবাহ বয়ে যাবে আবারও।”,আবহাওয়ার পূর্বাভাসে বলা হয়েছে, বৃহস্পতিবার মধ্যরাত থেকে সকাল পর্যন্ত দেশের নদী অববাহিকা ও এর কাছাকাছি এলাকায় মাঝারি থেকে ঘন কুয়াশা এবং দেশের অন্যত্র হালকা থেকে মাঝারি ধরনের কুয়াশা পড়তে পারে এবং এটি কোথাও কোথাও দুপুর পর্যন্ত অব্যাহত থাকতে পারে।,Copyright © 2022, bdnews24",bn,2023-01-12 18:25:00+06:00
Bdnews24,আম বয়ানে বিশ্ব ইজতেমার প্রথম পর্ব শুরু,samagrabangladesh,https://bangla.bdnews24.com/samagrabangladesh/d7tnm8cvfp,"শীতের ভোরে আম বয়ানের মধ্য দিয়ে টঙ্গীর তুরাগ তীরে শুরু হয়েছে বিশ্ব ইজতেমার আনুষ্ঠানিকতা।,শুক্রবার ফজরের নামাজের পর মুসলমানদের দ্বিতীয় বৃহত্তম এই বিশ্ব সম্মিলনের কার্যক্রম শুরু হয়। রোববার আখেরি মোনাজাতের মধ্য দিয়ে ইজতেমার প্রথম পর্ব শেষে ২০ থেকে ২২ জানুয়ারি হবে দ্বিতীয় পর্ব।,এবার প্রথম পর্বের ইজতেমায় অংশ নিচ্ছেন মাওলানা জোবায়েরের অনুসারীরা। আর দিল্লির মাওলানা সাদ কান্ধলভীর অনুসারীরা অংশ নেবেন দ্বিতীয় পর্বের ইজতেমায়।,ইজতেমার আয়োজক কমিটির সদস্য প্রকৌশলী আব্দুন নূর জানান, শুক্রবার ফজরের পর পাকিস্তানের মাওলানা জিয়াউল হক শুরু করেন আম বয়ান। একইসঙ্গে তা বাংলায় তরজমা করে শোনানো হয়।,বয়ানে বলা হয়, “আমল করতে হবে দুনিয়াবি কিছু পাওয়ার জন্য নয়, আল্লাহকে রাজি-খুশির জন্য আমল করতে হবে। যে নিজের চাহিদা রেখে আল্লাহর চাহিদাকে আগে রাখবে, প্রাধান্য দেবে, সে-ই সফলকাম হবে।”,রোববার আখেরি মোনাজাতের আগ পর্যন্ত চলবে তাবলীগের ছয় উসুলের এ বয়ান। বাংলাদেশ, ভারত ও পাকিস্তানের আলেমরা মূল বয়ান করবেন। মূল বয়ান বাংলাসহ বিভিন্ন ভাষাভাষীদের জন্য তাৎক্ষণিক তরজমা করে শোনানো হবে।,ইজতেমা মাঠের মুরব্বি আব্দুন নূর বলেন, “তাবলিগ জামাতের উদ্যোগে প্রতি বছর বিশ্ব ইজতেমা হয়। মাঠের সব কাজ করা হয় পরামর্শের মাধ্যমে। এখানে বিদ্যুৎ, পানি, প্যান্ডেল তৈরি, গ্যাস সরবরাহ প্রতিটি কাজই আলাদা আলাদা গ্রুপের মাধ্যমে সম্পন্ন করা হয়।,“বিশ্বের প্রায় সব মুসলিম দেশ থেকেই তাবলিগ জামাতের অনুসারী মুসলমানরা অংশ নেন। তারা এখানে তাবলিগ জামাতের শীর্ষ আলেমদের বয়ান শোনেন এবং ইসলামের দাওয়াতি কাজ বিশ্বব্যাপী পৌঁছে দেওয়ার জন্য জামাতবদ্ধ হয়ে বেরিয়ে যান।”,উত্তরের হিমেল হাওয়া আর শীতের মধ্যেই বুধবার থেকে টঙ্গীর পথে ইজতেমাগামী মানুষের ঢল নামলে সড়কে যানজট সৃষ্টি হয়। বৃহস্পতিবারই কানায় কানায় পূর্ণ হয়ে যায় ইজতেমা ময়দান।,প্রায় এক বর্গকিলোমিটার এলাকাজুড়ে বিশাল মাঠকে বাঁশের খুঁটির উপর চটের ছাউনি দিয়ে ইজতেমার জন্য প্রস্তুত করা হয়েছে। বয়ান মঞ্চ করা হয়েছে ইজতেমা মাঠের পশ্চিম-উত্তরের মাঝ বরাবর।,বয়ান শোনার জন্য লাগানো হয়েছে বিশেষ ছাতা মাইক। বয়ান ও দোয়া মঞ্চ ছাড়া নামাজের মিম্বরও তৈরি করা হয়েছে আলাদাভাবে।,পুরো মাঠকে জেলাওয়ারী আলাদা ৯১ ভাগে (খিত্তায়) ভাগ করা হয়েছে। বিভিন্ন জেলা থেকে আসা মানুষ অবস্থান নিয়েছেন সেসব খিত্তায়।,এসেছেন বিদেশিরাও। তাদের জন্য ইজতেমা মাঠের উত্তর-পশ্চিম কোণে আধুনিক সুবিধা সম্বলিত আলাদা থাকা-খাওয়ার ব্যবস্থা হয়েছে।,মাঠে জায়গা না হওয়ায় অনেকে রাস্তার পাশে ও ফুটপাতে ত্রিপল বা পলিথিনের সামিয়ানা টাঙিয়ে তার নিচে অবস্থান নিয়েছেন। শুক্রবার সকালেও বাস, ট্রাক, ট্রেনের চড়ে, অনেকে পায়ে হেঁটে গাজীপুরের টঙ্গীতে আসছেন ইজতেমায় যোগ দিতে। রোববার আখেরি মোনাজাতের আগ পর্যন্ত এ আগমন ধারা অব্যাহত থাকবে।,শুক্রবার দুপুরে এই ইজতেমা মাঠেই হবে জুমার নামাজে দেশের সর্ববৃহৎ জামাত। কাকরাইল মসজিদের মাওলানা জোবায়ের ইমামতিতে ১৫ লাখ মানুষ এই জামাতে নামাজ পড়বেন বলে ধারণা দিচ্ছেন তাবলিগের মুরুব্বিরা। এই নামাজের জন্যই ঢাকা ও গাজীপুরের বিভিন্ন এলাকা থেকে অনেকে জড়ো হচ্ছেন টঙ্গী ও আশপাশের এলাকায়।,গাজীপুরের জেলা প্রশাসক আনিসুর রহমান বলেন, বিশ্ব ইজতেমার সার্বিক কর্মকাণ্ড সুন্দর ও সুষ্ঠুভাবে সম্পন্ন করার লক্ষে বিভিন্ন বিভাগের কাজের সমন্বয় করে জেলা প্রশাসন। বিদেশি মেহমানদের আবাসস্থল নির্মাণের জন্য টিন সরবরাহ, বিভিন্ন দপ্তরের কন্ট্রোল রুমের স্থান নির্ধারণ ও ব্যবস্থাপনা, স্বরাষ্ট্র মন্ত্রণালয় এবং ঢাকা বিভাগীয় প্রশাসনের দিক নির্দেশনায় বিভিন্ন কাজের তদারকিও জেলা প্রশাসন করে।,জেলা প্রশাসনের নির্বাহী ম্যাজিস্ট্রেটের দল অনিয়মের বিচারে থাকবে টঙ্গীজুড়ে। জনস্বাস্থ্য প্রকৌশল অধিদপ্তরের তত্ত্বাবধানে মাঠের পাশে ৩১টি টয়লেট বিল্ডিং করা হয়েছে। এক সঙ্গে নয় হাজার মানুষ তা ব্যবহার করতে পারবেন। বিআরটিসি ও রেলওয়ে ইজতেমায় আসা-যাওয়ার জন্য বিশেষ সার্ভিসের পদক্ষেপ নিয়েছে। ময়দানের পশ্চিম পাশে তুরাগ নদীর উপর সেনাবাহিনী পাঁচটি ভাসমান সেতু নির্মাণ করেছে।,নিরাপত্তা বাহিনীর সদস্যরাও ময়দানের বিভিন্ন স্থানে অবস্থান নিয়ে দায়িত্ব পালনে ব্যস্ত সময় পার করছেন। আইনশৃঙ্খলা বাহিনীর প্রায় ১০ হাজার সদস্য ইজতেমা ময়দান ছাড়াও আশপাশের এলাকার নিরাপত্তা বিধান করবেন। অন্যান্য বিষয়ের সঙ্গে এবার সাইবার নিরাপত্তার বিষয়টিও আইনশৃঙ্খলা বাহিনী যুক্ত করেছে।,গাজীপুর মহানগর পুলিশের কমিশনার মোল্যা নজরুল ইসলাম জানান, ময়দান ও আশপাশে ১৪টি নিয়ন্ত্রণকক্ষ রয়েছে পুলিশের। র্যাবের হেলিকপ্টারে টহল থাকবে। এ ছাড়া ডগ স্কোয়াড টিম, মোবাইল পেট্রোল টিম, বোম ডিসপোজল টিম থাকবে।,শহীদ আহসান উল্লাহ মাস্টার জেনারেল হাসপাতালের তত্ত্বাবধায়ক মো. জাহাঙ্গীর আলম বলেন, ইজতেমায় আসা মানুষকে বিনামূল্যে স্বাস্থ্যসেবা দিতে পাঁচটি ক্যাম্প স্থাপনের কাজ চলছে। এখান থেকে ২৪ ঘণ্টাই ওষুধ ও সেবা পাওয়া যাবে। হাসপাতালের সাতটি বিশেষজ্ঞ চিকিৎসক দল এখানে মোতায়েন থাকবে।,করোনাভাইরাসের প্রকোপের আগে দুই বছর দুই ভাগে বিশ্ব ইজতেমা করেছে দুই পক্ষ। মাঝখানে মহামারীর কারণে দুই বছর ইজতেমার কার্যক্রম বন্ধ ছিল।,এবার মাওলানা জোবায়েরের অনুসারীরা প্রথম পর্বে ১৩-১৫ জানুয়ারি এবং মাওলানা সা’দ পক্ষের অনুসারীরা ২০-২২ জানুয়ারি ইজতেমা পরিচালনা করবেন। প্রতি পর্বেই শেষ দিনে আখেরি মোনাজাত হবে।,বিদেশ থেকে আসা অতিথিরা প্রথম পর্ব শেষে ইজতেমাস্থল ত্যাগ করে হাজী ক্যাম্পে অবস্থান করবেন। সেখান থেকে তারা নিজ নিজ গন্তব্যে যাবেন। আর দ্বিতীয় পর্বের বিদেশি মেহমান যারা আসবেন তারা ইজতেমা মাঠেই অবস্থান করবেন এবং ইজতেমা শেষে তারা যার যার গন্তব্যে চলে যাবেন।,স্বরাষ্ট্রমন্ত্রী আসাদুজ্জামান খান কামাল এবং পুলিশের মহাপরিদর্শক (আইজিপি) চৌধুরী আব্দুল্লাহ আল মামুন আশা প্রকাশ করেছেন, দুই পক্ষই একে অপরকে সহযোগিতার মধ্য দিয়ে এই ধর্মীয় সম্মিলনের কাজ সুষ্ঠু ও সুন্দরভাবে শেষ করবেন।,Copyright © 2022, bdnews24",bn,2023-01-13 04:29:00+06:00
Bdnews24,টাইব্রেকারে জিতে রিয়ালের সামনে বার্সা,sport,https://bangla.bdnews24.com/sport/hvki7dc8sr,"রুদ্ধশ্বাস লড়াই শেষে যখন টাইব্রেকারের সময় এলো, রিয়াল বেতিসের সবাইকে দেখা গেল হাসিখুশি, নির্ভার। বার্সেলোনার সবার মুখে চিন্তার ছাপ স্পষ্ট। কিন্তু দুর্দান্ত নৈপুণ্যে চিত্রটা পাল্টে দিলেন মার্ক-আন্ড্রে টের স্টেগেন। টাইব্রেকারে দুটি শট ঠেকিয়ে গড়ে দিলেন ব্যবধান। বার্সেলোনাকে ফাইনালে নিয়ে গেলেন জার্মান গোলরক্ষক।,কিং ফাহাদ ইন্টারন্যাশনাল স্টেডিয়ামে স্প্যানিশ সুপার কাপের দ্বিতীয় সেমি-ফাইনালে নির্ধারিত সময়ে ১-১ ও অতিরিক্ত সময় ২-২ সমতায় শেষ হয়। টাইব্রেকারে টের স্টেগেনের বীরত্বে ৪-২ গোলে জিতে ফাইনালে যায় বার্সেলোনা।,আগামী রোববার শিরোপা নির্ধারণী ম্যাচে তারা মুখোমুখি হবে রিয়াল মাদ্রিদের। আগের দিন ভালেন্সিয়াকে তারাও হারিয়েছে টাইব্রেকারে। ,কোপা দেল রের গত আসরের চ্যাম্পিয়ন বেতিসের প্রথম দুটি শটে গোল করেন উইলিয়ান জোসে ও লরেন মোরন। হুয়ানমি ও উইলিয়াম কারভালিয়োর শট দুটি ঠিক দিকে ঝাঁপিয়ে ঠেকিয়ে দেন টের স্টেগেন।,বার্সেলোনার হয়ে প্রথম তিন শটে গোল করেন রবের্ত লেভানদোভস্কি, ফঁক কেসিয়ে ও আনসু ফাতি। পরের শটে পেদ্রি জালের দেখা পেতেই নিশ্চিত হয়ে ফাইনাল।,শেষটার মতো বার্সেলোনার শুরুটাও ছিল ঝলমলে। দ্বিতীয় মিনিটেই প্রথম সুযোগ তৈরি করেন রাফিনিয়া। তবে তার চমৎকার ক্রসে পা ছোঁয়াতে পারেননি কোনো সতীর্থ।,দশম মিনিটে ডান দিক থেকে রাফিনিয়ার কাট ব্যাক ছেড়ে দেন গাভি, ডি বক্সে সুযোগ পেয়ে যান লেভানদোভস্কি। কিন্তু ঠিক মতো শট করতে পারেননি পোলিশ স্ট্রাইকার। পরের মিনিটে একই জায়গায় বাঁ দিক থেকে তাকে খুঁজে নেন উসমান দেম্বেল। এবারও বল নিয়ন্ত্রণে নিতে পারেননি লেভানদোভস্কি।,খেলার ধারার বিপরীতে ২২তম মিনিটে এগিয়ে যেতে পারত বেতিস। জুল কুন্দের দুর্বল ব্যাক পাস ডি বক্সের কাছাকাছি জায়গায় পেয়ে যান নাবিল ফেকির। ছুটে এসে বিপদমুক্ত করার চেষ্টায় বলের নাগাল পাননি মার্ক-আন্ড্রে টের স্টেগেন। ফাঁকা জালে ফেকির শট নেওয়ার আগে দুর্দান্ত এক ট্যাকলে দলকে রক্ষা করেন রোনাল্দ আরাউহো।,দুই মিনিট পর রাফিনিয়ার কাছ থেকে বল পেয়ে জালে খুঁজে নেন পেদ্রি। তবে তিনি নিজেই অফসাইডে থাকায় মেলেনি গোল।,লম্বা সময় ধরে রক্ষণ সামলাতে ব্যস্ত থাকা বেতিস ৩২তম মিনিটে পায় দারুণ সুযোগ। ফেকিরের কর্নারে আর্জেন্টাইন ডিফেন্ডার হেরমান পেস্সেইয়ার হেড কোনোমতে ঠেকান টের স্টেগেন। তিন মিনিট পর দুর্দান্ত স্লাইডে বেতিসের নিশ্চিত গোলের সুযোগ ব্যর্থ করে দেন সের্হিও রবের্তো।,৪০তম মিনিটে এগিয়ে যায় বার্সেলোনা। বাঁদিক থেকে রবের্তোর উঁচু করা বাড়ানো দল নিয়ন্ত্রণে নিয়ে আইতর রুইবালকে কাটিয়ে এগিয়ে যান দেম্বলে। আরেকটু এগিয়ে ডি বক্সে খুঁজে নেন লেভানদোভস্কিকে। তার প্রথম শট স্লাইড করে ঠেকান লুইস ফেলিপে। ফিরতি শটে জাল খুঁজে নেন পোল্যান্ড অধিনায়ক।,৪৫তম মিনিটে কয়েক সেকেন্ডের মধ্যে দুটি শট ঠেকিয়ে বার্সেলোনাকে এগিয়ে রাখেন গোলরক্ষক টের স্টেগেন।,দ্বিতীয়ার্ধের শুরুতেই ব্যবধান বাড়ানোর সুযোগ হাতছাড়া করে বার্সেলোনা। জর্দি আলবার ক্রসে ঠিক মতো শট নিতে পারেননি লেভানদোভস্কি। অন্য দুই সতীর্থও একটুর জন্য ছোঁয়াতে পারেননি পা।,আক্রমণাত্মক ফুটবলে বার্সেলোনাকে চেপে ধরার চেষ্টা করে বেতিস। জমে ওঠে ম্যাচ। প্রতি আক্রমণে ৫৮তম মিনিটে গোল হজম করতে বসেছিল বেতিস। ডি বক্সের বাইরে ছুটে এসে ক্লিয়ার করেন ব্রাভো। চার মিনিট পর দেম্বেলের বুলেট গতির শট যায় কাছের পোস্ট ঘেঁষে।,৭৫তম মিনিটে আবার বেতিসের ত্রাতা ব্রাভো। রাফিনিয়ার ক্রস যাচ্ছিল অরক্ষিত ফেররান তরেসের দিকে। কোনোমতে হাত ছুঁয়ে দিক পাল্টে দেন অভিজ্ঞ গোলরক্ষক।,দুই মিনিট পর সমতা ফেরায় বেতিস। লুইস হেনরিকের কাছ থেকে বল পেয়ে টের স্টেগেনকে পরাস্ত করে জাল খুঁজে নেন ফেকির।,৮১তম মিনিটে জালে বল পাঠান লেভানদোভস্কি। তবে তাকে বল দেওয়া তরেস অফসাইডে থাকায় মেলেনি গোল। তিন মিনিট পর দুর্দান্ত সেভে বার্সেলোনাকে পিছিয়ে যেতে দেননি টের স্টেগেন।,যোগ করা সময়ের দ্বিতীয় মিনিটে সুবর্ণ সুযোগ পেয়ে গিয়েছিলেন ফাতি। কিন্তু আরেকটি অসাধারণ সেভে বার্সেলোনাকে হতাশায় ডোবান কাতালান ক্লাবটির সাবেক গোলরক্ষক ব্রাভো। ম্যাচ গড়ায় অতিরিক্ত সময়ে।,৯৩তম মিনিটে বার্সেলোনাকে এগিয়ে নেন ফাতি। মার্কোস আলোনসোর ফ্রি কিকে বেতিসের একজনের হেডে ডি বক্সের কোণায় বল পেয়ে যান তরুণ ফরোয়ার্ড। বুলেট গতির ভলিতে জটলার মধ্য দিয়ে জাল খুঁজে নেন তিনি।,১০১তম মিনিটে সমতা ফেরায় বেতিস। হেনরিকের কাছ থেকে বল পেয়ে দুর্দান্ত ব্যাক হিলে দর্শনীয় গোল করেন লরেন মোরন। ,১১৭তম মিনিটে তরেসের বাড়ানো বলে জালের দেখা প্রায় পেয়েই যাচ্ছিলেন ফাতি। ঝাঁপিয়ে ঠেকিয়ে দেন ব্রাভো। পরের মিনিটে আন্দ্রেয়াস গুয়ারদাদো দ্বিতীয় হলুদ কার্ড দেখলে ১০ জনের পরিণত হয় বেতিস।,বাকি সময়ে এই সুবিধা নিতে পারেনি বার্সেলোনা। ম্যাচ গড়ায় টাইব্রেকারে। সেখানে দারুণ বীরত্ব দেখিয়ে নায়ক টের স্টেগেন। তার দৃঢ়তায় রোববার মাঠে গড়াবে ‘এল ক্লাসিকো।’,Copyright © 2022, bdnews24",bn,2023-01-12 22:02:00+06:00
Bdnews24,"রাঙ্গুনিয়ায় চুলা থেকে ঘরে আগুন, এক বাড়ির ৫ জন পুড়ে অঙ্গার",ctg,https://bangla.bdnews24.com/ctg/ys8qpnou72,"চট্টগ্রামের রাঙ্গুনিয়ায় রান্নার চুলা থেকে ঘরে আগুন লেগে এক পরিবারের পাঁচজনের মৃত্যু হয়েছে।,রাঙ্গুনিয়া উপজেলার পারুয়া ইউনিয়নের উত্তর পারুয়া গ্রামে বৃহস্পতিবার রাত সোয়া ২টার দিকে এ অগ্নি দুর্ঘটনা ঘটে বলে ফায়ার সার্ভিস জানিয়েছে।,নিহতরা হলেন– মহাজন পাড়ায় অটো রিকশা চালক খোকন বসাকের বাবা কাঙাল বসাক (৭০), মা লোকপ্রিয়া বসাক (৬০), স্ত্রী লাকী বসাক (৩২), সন্তান সৌরভ বসাক (১২) ও সনৈতি বসাক (৪)। ,গৃহকর্তা খোকন বসাক (৪২) ঘর থেকে বের হতে পারলেও দগ্ধ হয়েছেন। তাকে চট্টগ্রাম মেডিকেল কলেজ হাসপাতালের বার্ন ইউনিটে ভর্তি করা হয়েছে।,আগ্রাবাদ ফায়ার সার্ভিসের উপ-সহকারী পরিচালক আবদুল হামিদ মিয়া বিডিনিউজ টোয়েন্টিফোর ডটকমকে জানান, রাতে খোকন বসাকের চার কক্ষের আধাপাকা বসতঘরে আগুন লাগে। ফায়ার সার্ভিসের দুটি ইউনিট ঘটনাস্থলে গিয়ে ভোর ৪টার দিকে আগুন নেভাতে সক্ষম হয়।,“বসতঘরের লাগোয়া রান্নাঘরে প্রচুর লাকড়ি ছিল। স্থানীয় লোকজন বলছে, রান্না ঘর থেকে আগুন লেগে বসতঘরে ছড়িয়ে পড়ে। এতে ঘরের ভেতরেই পাঁচজনের মৃত্যু হয়।”,রাঙ্গুনিয়া থানার ওসি মাহবুব মিল্কীও বলেছেন, রান্নাঘরের চুলা থেকেই আগুনের সূত্রপাত হয় এবং পরে তা বসতঘরে ছড়িয়ে পড়ে।,“রান্নাঘর ও বসতঘরের মধ্যে একটি ফাঁকা কক্ষে প্রচুর কাঠের লাকড়ি ও পাতা ছিল। সে কারণে আগুন দ্রুত ছড়িয়ে পড়ে।”,ওসি বলেন, “ঘরের লোকজন আগুন থেকে বাঁচতে রান্নাঘরের কোনায় একটি ঘরে জড়ো হয়েছিল। সেখানে আটকা পড়ে তারা জীবন্ত দগ্ধ হয়।”,Copyright © 2022, bdnews24",bn,2023-01-13 03:23:00+06:00
Bdnews24,"টিভি সূচি (শুক্রবার, ১৩ জানুয়ারি ২০২৩)",sport,https://bangla.bdnews24.com/sport/ztgyiz1nik,"চট্টগ্রাম চ্যালেঞ্জার্স-ফরচুন বরিশাল, দুপুর ২টা,খুলনা টাইগার্স-রংপুর রাইডার্স, সন্ধ্যা ৭টা,তৃতীয় ওয়ানডে, বিকাল ৩:৩০,অ্যাস্টন ভিলা-লিডস ইউনাইটেড, রাত ২টা,Copyright © 2022, bdnews24",bn,2023-01-13 02:07:00+06:00
Bdnews24,ভারতে টি-টোয়েন্টি সিরিজে নিউ জিল্যান্ডের নেতৃত্বে স্যান্টনার,cricket,https://bangla.bdnews24.com/cricket/ka0ddzce0z,"নিউ জিল্যান্ডের নিয়মিত অধিনায়ক কেন উইলিয়ামসন থাকছেন না এই সিরিজে। তার চোট বা বিশ্রামে নানা সময়ে নেতৃত্ব দেওয়া টিম সাউদিও যাচ্ছেন না এই সফরে। দুজনের অনুপস্থিতিতে স্যান্টনার পেয়েছেন দায়িত্ব।,ভারত সফরে ওয়ানডে সিরিজেও থাকবেন না উইলিয়ামসন-সাউদিরা। সেই সিরিজে নেতৃত্ব দেবেন টম ল্যাথাম। ওয়ানডে সিরিজের দল ঘোষণা করা হয়েছে আগেই।,৮০ ম্যাচের টি-টোয়েন্টি ক্যারিয়ারে ১০টিতে নেতৃত্ব দেওয়ার অভিজ্ঞতা আছে স্যান্টনারের। তবে গোটা সিরিজ নেতৃত্ব দিয়েছেন আগে নেদারল্যান্ডস, স্কটল্যান্ড ও আয়ারল্যান্ডের বিপক্ষে। নেতৃত্বের স্বাদ পেয়েছেন তিনি ওয়েস্ট ইন্ডিজ, ভারত, পাকিস্তানের বিপক্ষে টি-টোয়েন্টিতেও। তবে সেসব ছিল মূল অধিনায়কের চো-বিশ্রামের কারণে স্রেফ একটি করে ম্যাচে। বড় দলের বিপক্ষ পুরো সিরিজে নেতৃত্ব পেলেন তিনি প্রথমবার।,চোটের কারণে চার পেসার কাইল জেমিসন, ম্যাট হেনরি, অ্যাডাম মিল্ন ও বেন সিয়ার্স। তাদের অনুপস্থিতি দুয়ার খুলে দিয়েছে নতুনদের জন্য। প্রথমবার সুযোগ পেয়েছেন বেন লিস্টার। ২৭ বছর বয়সী বাঁহাতি পেসার গত মৌসুমে অকল্যান্ডের বর্ষসেরা বোলারের স্বীকৃতি জিতে নেন। নিউ জিল্যান্ড ‘এ’ দলের হয়ে গত বছর ভারত সফরের অভিজ্ঞতাও আছে তার। ,সেবার অবশ্য মাঠ থেকে সফর শেষ করতে পারেননি লিস্টার। নিউমোনিয়ায় আক্রান্ত হয়ে বেঙ্গালুরুর হাসপাতালে ভর্তি হয়ে পরে দেশে ফিরেছিলেন। এবার নতুন কিছুর হাতছানি তার আরও বড় মঞ্চে।,টি-টোয়েন্টি সিরিজের ম্যাচ তিনটি হবে ২৭, ২৯ জানুয়ারি ও ১ ফেব্রুয়ারি। এর আগে তিন ম্যাচের ওয়ানডে সিরিজ ১৮, ২১ ও ২৪ জানুয়ারি।,মিচেল স্যান্টনার (অধিনায়ক), ফিন অ্যালেন, মাইকেল ব্রেসওয়েল, মার্ক চ্যাপম্যান, বেন ক্লিভার, ডেভন কনওয়ে, জ্যাকব ডাফি, লকি ফার্গুসন, বেন লিস্টার, ড্যারিল মিচেল, গ্লেন ফিলিপস, মাইকেল রিপন, হেনরি শিপলি, ইশ সোধি, ব্লেয়ার টিকনার।,Copyright © 2022, bdnews24",bn,2023-01-13 05:22:00+06:00
Bdnews24,ব্রাজিলের নিরাপত্তা বাহিনীতে বোলসোনারো অনুগতদের রাখবেন না লুলা,world,https://bangla.bdnews24.com/world/y8byyb8nio,"ব্রাজিলের নিরাপত্তা বাহিনী থেকে সাবেক প্রেসিডেন্ট জাইর বোলসোনারোর কট্টর সমর্থকদের বাদ দেওয়া হবে বলে জানিয়েছেন বর্তমান প্রেসিডেন্ট লুয়িজ ইনাসিও লুলা দ্য সিলভা।   ,রাজধানী ব্রাসিলিয়ায় দেশের ক্ষমতার কেন্দ্রগুলোতে সরকারবিরোধী উচ্ছৃঙ্খল জনতাকে তাণ্ডব চালাতে নিরাপত্তা বাহিনীর সদস্যরা সহযোগিতা করেছে বলে বৃহস্পতিবার অভিযোগ করেছেন তিনি।,লুলার জ্যেষ্ঠ সহযোগীরা বলেছেন, নিরাপত্তা বাহিনীর যারা ওই ঘটনায় সহযোগিতা করেছেন তাদের শনাক্ত করে বাদ দেওয়ার কাজটি জটিল হবে।,কিন্তু বোলসোনারোর সমর্থকদের প্রেসিডেন্ট প্রাসাদে তাণ্ডব চালাতে দেওয়ার জন্য কারা দায়ী তদন্তকারীরা তা খতিয়ে দেখতে শুরু করেছে বলে জানিয়েছে বার্তা সংস্থা রয়টার্স।   ,“মিলিটারি পুলিশের মধ্যে অনেকেই এতে সহযোগিতা করেছে। সশস্ত্র বাহিনীরও অনেকে সহযোগিতা করেছে,” সাংবাদিকদের বলেছেন লুলা।,“এই লোকদেরকে ভেতরে ঢুকতে দিতে প্রাসাদের দরজা খুলে দেওয়া হয়েছিল, এটি বিশ্বাস করেছি আমি, কারণ দরজা ভাঙা হয়েছে বলে দেখিনি।”,সেনাবাহিনীর সদরদপ্তরের সামনে বোলসোনারোর সমর্থকরা শিবির স্থাপন করে দুই মাস ধরে অবস্থান করার পরও তাদের নিরস্ত করতে বাহিনীটির কিছু না করারও সমালোচনা করেছেন লুলা। এই শিবিরে অবস্থানকারীরা লুলাকে ক্ষমতা থেকে সরাতে সামরিক বাহিনীকে অভ্যুত্থান করার আহ্বান জানিয়ে আসছিল।  ,এসব বিষয়ে মন্তব্যের জন্য জানানো অনুরোধে সাড়া দেয়নি ব্রাজিলের সেনাবাহিনী।,লুলাকে সরিয়ে বোলসোনারোকে ক্ষমতায় বসাতে সামরিক বাহিনীকে আহ্বান জানানো কয়েক হাজার বিক্ষোভকারী রোববার ব্রাজিলের সুপ্রিম কোর্ট, কংগ্রেস ও প্রেসিডেন্ট প্রাসাদে হামলা চালিয়ে ভাংচুর করে। তারা জানালা, আসবাবপত্র, কম্পিউটার ও শিল্পকর্ম ভেঙে গুড়িয়ে দেয়।,রাজধানীর নিরাপত্তার দায়িত্বে থাকা পুলিশ বাহিনী এসব ভবনগুলোর দিকে এগোতে থাকা উচ্ছৃঙ্খল জনতাকে থামায়নি আর সামাজিক যোগাযোগ মাধ্যমে আসা ছবিতে তাদের অনেককে বিক্ষোভকারীদের সঙ্গে সেলফি তুলতে ও বন্ধুত্বপূর্ণভাবে কথা বলতে দেখা গেছে।  ,লুলা কেন্দ্রীয় সরকারকে স্থানীয় নিরাপত্তার ক্ষেত্রে হস্তক্ষেপ করার নির্দেশ দেওয়ার পরই শুধু দাঙ্গা পুলিশ সক্রিয় হয়ে জনতাকে ছত্রভঙ্গ করে দেয় এবং প্রায় ১৮০০ বিক্ষোভকারীকে গ্রেপ্তার করে। ,নিরাপত্তার ক্ষেত্রে ব্যর্থতার জন্য প্রথমেই যাদের দায়ী করা হয় তাদের মধ্যে বোলসোনারোর মিত্র ব্রাসিলিয়ার গভর্নর ইবানিস হসা অন্যতম। এই বিশৃঙ্খলার তদন্তে নেতৃত্ব দেওয়া সুপ্রিম কোর্টের বিচারক আলেকসান্দ্রি জি মোরাইস রোববারই হসাকে বরখাস্ত করেন। মোরাইস ব্রাসিলিয়ার নিরাপত্তা প্রধান ও পুলিশ প্রধানকেও গ্রেপ্তারের নির্দেশ দেন।   ,রয়টার্সের একজন প্রত্যক্ষদর্শী সাংবাদিকের ভাষ্য অনুযায়ী, দাঙ্গাকারীরা ভেতরে ঢুকে ভাংচুর না চালানো পর্যন্ত প্রেসিডেন্ট প্রাসাদের নিরাপত্তায় নিয়োজিত সেনা ব্যাটেলিয়ন কোনো পদক্ষেপ নেয়নি। ,প্রেসিডেন্ট প্রাসাদের ভেতরে জাতীয় নিরাপত্তা উপদেষ্টার দপ্তরের দায়িত্বরত চার কর্মীকে দ্রুত পরাস্ত করে তাদের কার্যালয়ে ভাংচুর ও লুটপাট চালায় হামলাকারীরা। দাঙ্গাকারীরা লুলার দপ্তরের দরজায় লাথি মারে কিন্তু ভাঙতে ব্যর্থ হয়।,প্রেসিডেন্টের এক মুখপাত্র রয়টার্সকে বলেছেন, জাতীয় নিরাপত্তা উপদেষ্টার দপ্তর থেকে কয়েকটি কম্পিউটার নিয়ে যাওয়া হয়েছে, গোপনীয় তথ্য থাকা হার্ড ড্রাইভগুলো গায়েব হয়ে গেছে। টেইজার গানের বাক্সগুলো খালি পাওয়া গেছে বলে জানিয়েছেন মুখপাত্র গুতো গুতেহিস।,Copyright © 2022, bdnews24",bn,2023-01-13 04:05:00+06:00
Bdnews24,"টাকা দেওয়ার কথা বলে ডেকে নিয়ে খুন, ৫ দিন পর লাশ নদীতে ",samagrabangladesh,https://bangla.bdnews24.com/samagrabangladesh/5nppg6jm2k,"ঋণ পাইয়ে দেওয়ার কথা বলে খুলনায় এক নারীকে বাড়িতে ডেকে হত্যার অভিযোগ উঠেছে এক দম্পতির বিরুদ্ধে। তাদের গ্রেপ্তারের পর কারাগারে পাঠিয়েছে পুলিশ।,খুলনা থানার ওসি হাসান আল মামুন জানান, নগরীর লবণচরা এলাকায় রূপসা নদীর তীর থেকে বৃহস্পতিবার রাতে ওই নারীর লাশ উদ্ধার করেন তারা।,নিহত ফাতেমা বেগম নগরীর টুটপাড়া দারোগাপাড়া এলাকার লাল মিয়ার স্ত্রী। তার লাশ ময়নাতদন্তের জন্য খুলনা মেডিকেল কলেজ হাসপাতালের মর্গে পাঠানো হয়েছে। ,গ্রেপ্তাররা হলেন- একই এলাকার ফারুক আহমেদ ও তার স্ত্রী তাহমিনা আক্তার খুকু।,ঘটনার বর্ণনায় ওসি বলেন, ফাতেমা বেগমের একটি সমিতি থেকে একটি বড় ঋণ নেওয়ার কথা ছিলো। ওই ঋণ পেতে তিনি একই এলাকার ফারুক আহমেদ ও তার স্ত্রী তাহমিনা আক্তার খুকুকে সাড়ে চার হাজার টাকা দেন।,কিন্তু ঋণ পাইয়ে না দিয়ে ওই দম্পতি ফাতেমাকে ঘোরাতে থাকেন। এক পর্যায়ে গত ৭ জানুয়ারি দুপুরে ফারুক ও খুকু মোবাইল ফোনে ফাতেমাকে তাদের ভাড়া বাসায় ডেকে আনেন।,সেখানে ইট দিয়ে ফাতেমাকে মাথায় আঘাত করে হত্যার পর রাত ৯টার দিকে তার বস্তাবন্দি লাশ বটিয়াঘাটার উপজেলার দশগেট এলাকায় রূপসা নদীতে ফেলে দেন বলে জানান এ পুলিশ কর্মকর্তা।,ওসি হাসান বলেন, এ ঘটনায় থানার মামলা দায়ের করা হলে পুলিশ ফারুক ও তার স্ত্রীকে গ্রেপ্তার করে। পরে জিজ্ঞাসাবাদের তারা হত্যার কথা স্বীকার করেন এবং আদালতে জবানবন্দিও দেন।,গ্রেপ্তার দম্পতি বর্তমানে কারাগারে রয়েছেন বলে জানান তিনি।,Copyright © 2022, bdnews24",bn,2023-01-13 04:39:00+06:00
Bdnews24,"ট্রাকের পেছনে লেগে দুমড়ে গেল অটো, যাত্রাবাড়ীতে নিহত ২",bangladesh,https://bangla.bdnews24.com/bangladesh/w78ha6txev,"ঢাকার যাত্রাবাড়ীর দনিয়ায় থেমে থাকা ট্রাকের পেছনে ধাক্কা খেয়ে এক অটোরিকশার চালক এবং এক মাছ ব্যবসায়ীর মৃত্যু হয়েছে; আহত হয়েছেন আরও দুইজন।,শুক্রবার ভোর ৫টার দিকে দনিয়া কলেজের সামনের সড়কে এ দুর্ঘটনা ঘটে বলে যাত্রাবাড়ী থানার এএসআই মোহাম্মদ এরশাদ আলী জানান।,নিহতরা হলেন– অটোরিকশার চালক মো. পলাশ (৫০) এবং যাত্রী মো. মমিন (৪২)। আহত শাহআলী (৩৫) ও সুমনকে (৪০) হাসপাতালে ভর্তি করা হয়েছে, তাদের মধ্যে সুমনের অবস্থা আশঙ্কাজনক বলে পুলিশ জানিয়েছে।,এএসআই এরশাদ বলেন, মুন্সিগঞ্জের মুক্তারপুর এলাকা থেকে অটোরিকশায় তিন মাছ ব্যবসায়ী যাত্রাবাড়ীর আড়তে যাচ্ছিলেন। দনিয়া কলেজের সামনের সড়কে দ্রুত গতির অটোরিকশাটি দাঁড়িয়ে থাকা একটি ট্রাকের পেছনে সজোরে ধাক্কা খায়।,তাতে অটোরিকশাটি দুমড়ে-মুচড়ে যায় এবং চারজন আহত হন। পরে অটোরিকশা কেটে তাদের বের করে ঢাকা মেডিকেল কলেজ হাসপাতালে নিলে চিকিৎসক দুজনকে মৃত ঘোষণা করেন।,আহত শাহআলীর স্ত্রী মুক্তি বেগম হাসপাতালে সাংবাদিকদের বলেন, তার স্বামী এবং তার সঙ্গী ব্যবসায়ীরা প্রতিদিনই যাত্রাবাড়ীর আড়তে এসে মাছ কিনে নিয়ে মুক্তারপুরে বিক্রি করতেন। অটোরিকশা চালক পলাশ সম্পর্কে শাহআলীর খালু।,নিহত দুজনের দেহ হাসপাতালের মর্গে রাখা হয়েছে বলে এএসআই এরশাদ আলী জানিয়েছেন।,Copyright © 2022, bdnews24",bn,2023-01-13 05:16:00+06:00
Bdnews24,"ব্রাহ্মণবাড়িয়ায় হাসপাতাল থেকে চুরি যাওয়া নবজাতক উদ্ধার, নারী আটক",samagrabangladesh,https://bangla.bdnews24.com/samagrabangladesh/fm0zookyxl,"ব্রাহ্মণবাড়িয়ায় হাসপাতালে চুরি যাওয়া এক নবজাতককে অভিযান চালিয়ে উদ্ধার করে মায়ের কোলে ফিরিয়ে দিয়েছে পুলিশ। ,ব্রাহ্মণবাড়িয়া সদর মডেল থানার ওসি মোহাম্মদ এমরানুল ইসলাম জানান, বৃহস্পতিবার বেলা সাড়ে ১২টা থেকে বিকাল সোয়া ৫টা পর্যন্ত এ অভিযান চলে। পরে সদর উপজেলার সিন্দুরা এলাকা থেকে শিশুটিকে উদ্ধার করা হয়।   ,এ ঘটনায় তানিয়া (২৩) নামে এক নারীকে আটক করা হয়েছে। তিনি সদর উপজেলার সিন্দুরা গ্রামের নিয়াজ আহমেদের স্ত্রী। ,শিশুটির স্বজনদের বরাতে ওসি জানান, সদর উপজেলার তেলিনগর গ্রামের নির্মাণ শ্রমিক ফরিদ মিয়ার স্ত্রী রেখা আক্তার তিনদিন আগে জেলা সদর হাসপাতালে ছেলে সন্তানের জন্ম দেন। এই দম্পতির ঘরে আগেও এক ছেলে সন্তান রয়েছে।,বৃহস্পতিবার বেলা পৌনে ১২টার দিকে তানিয়া এসে নবজাতকের ঠাণ্ডা লেগেছে বলে রেখাকে জানায়। এ সময় নবজাতকটিকে নিজ খরচে ভালো চিকিৎসক দেখানোর আশ্বাসও দেন তানিয়া। রেখার স্বামী দরিদ্র হওয়ায় তিনি এ প্রস্তাবে রাজি হন।,এরপর রেখাকে ৫০০ টাকা দিয়ে ফল কিনে আনতে বলে এবং ছেলেকে চিকিৎসক দেখিয়ে আনার কথা বলে তাকে নিয়ে তানিয়া হাসপাতাল থেকে বের হয়ে যান বলে জানান এ পুলিশ কর্মকর্তা।,তিনি বলেন, খবর পেয়ে পুলিশের একাধিক দল নবজাতকটিকে উদ্ধারে অভিযানে নামে। পরে স্বর্ণের দোকানের সিসি ক্যামেরার ফুটজে দেখে এবং প্রযুক্তির সাহায্যে তানিয়াকে শনাক্ত করা হয়। এরপর বিকালে তানিয়ার বাড়ি থেকে নবজাতকসহ তাকে আটক করা হয়।,রেখা তার বোন তিশামনির বরাতে সাংবাদিকদের জানান, তানিয়া প্রথমে তার বোন ও নবজাতক ছেলেকে শহরের আমিন কমপ্লেক্স মার্কেটে নিয়ে যান। এরপর সেখানে একটি স্বর্ণালংকারের দোকানে নিজের হাতের আংটি বিক্রি করে ১৫ হাজার টাকা তিশামনির হাতে দিয়ে ছেলেকে নিয়ে উধাও হয়ে যান তানিয়া।,ছেলেকে ফিরে পাওয়ায় পর উদ্ধার অভিযানে অংশ নেওয়া পুলিশ সদস্যদের ধন্যবাদ জানান রেখা।,এ বিষয়ে জেলা সদর হাসপাতালের তত্ত্বাবধায় মো. ওয়াহিদুজ্জামান বলেন, “আমাদের নিরাপত্তা ব্যবস্থায় কোনো ঘাটতি নেই। তবু বিষয়টি খতিয়ে দেখা হবে। যদি কারও গাফিলতি পাওয়া যায়, তাহলে ব্যবস্থা নেওয়া হবে।”,Copyright © 2022, bdnews24",bn,2023-01-13 05:27:00+06:00
Bdnews24,"ফেলিক্সের দুঃস্বপ্নের অভিষেক, আঁধারে আলোর রেখা খুঁজছেন চেলসি কোচ",sport,https://bangla.bdnews24.com/sport/pudpxxw27a," ,চলতি মৌসুমে দুঃসময়ের চক্রে থাকা চেলসি আরেকটি ধাক্কা হজম করেছে বৃহস্পতিবার। ইংলিশ প্রিমিয়ার লিগের ম্যাচে তারা ২-১ গোলে হেরে গেছে ফুলহ্যামের কাছে। ,১৭ বছরের মধ্যে চেলসির বিপক্ষে প্রথম জয়ের পর ফুলহ্যাম উঠে এসেছে পয়েন্ট তালিকার ছয়ে। ১৯ ম্যাচে তাদের পয়েন্ট ৩১। চেলসি ১০ নম্বরে আছে ১৮ ম্যাচে ২৫ পয়েন্ট নিয়ে।,ফুলহ্যামের মাঠে চেলসি পিছিয়ে পড়ে ২৫ মিনিটে। তবে সমতায় ফেরে তারা দ্বিতীয়ার্ধের শুরুতেই। ১-১ সমতায় থাকা অবস্থায় ৫৮তম মিনিটে ফেলিক্স বাজেভাবে ট্যাকল করে বসেন ফুলহ্যামের ডিফেন্ডার কেনি তেতেকে। মাঠ ছাড়তে হয় তাকে লাল কার্ড দেখে।,একজন বেশি থাকার ফায়দা নিয়ে মিনিট ১৫ পরই আবার এগিয়ে যায় ফুলহ্যাম। চেলসি আর তা শোধ করতে পারেনি।,ফেলিক্সের লাল কার্ড নিয়ে কোনো অভিযোগ নেই গ্রাহাম পটারের। ম্যাচ শেষে বিটি স্পোর্টসকে তিনি বললেন, ম্যাচের মোড় ঘুরে গেছে ওখানেই।,""আরেকটি ধাক্কা এটি। একটির পর একটি ধাক্কা আসছেই! ওই ট্যাকলের আগ পর্যন্ত সে  (ফেলিক্স) ভালো খেলছিল। টিপিক্যাল ফরোয়ার্ডের ট্যাকল ছিল সেটি এবং তাকে লাল কার্ড দেখানোর কারণ বোধগম্যই। এটিই আসলে আমাদের অবস্থা ফুটিয়ে তুলছে-যতটা ভুল হওয়া সম্ভব, সব হয়ে চলেছে।"",“শুরুটা ভালো করেছিলাম আমরা। শুরুর দিকে ভালো সুযোগও পেয়েছি। কিন্তু আমাদের ভুল থেকেই ওরা এগিয়ে যায়। এরপর যদিও আমরা ভালোভাবে জবাব দিয়েছিলাম। কিন্তু ওই লাল কার্ডই খেলা বদলে দেয়। এরপর আমাদের জন্য কাজটি কঠিন ছিল।” ,একের পর এক ফুটবলারের চোট আর মাঠে বিবর্ণ সময় মিলিয়ে চেলসি এখন দিশাহারা। সেই বাস্তবতা স্বীকার করে আশা নিয়ে সামনে তাকিয়ে কোচ। ,“আমাদের জন্য সময়টি কঠিন, অবশ্যই। সমর্থকদের জন্য খারাপ লাগছে আমার, ক্লাবের সঙ্গে সংশ্লিষ্ট সবার কষ্ট বুঝতে পারছি। সবাই যেমন বিরক্ত ও হতাশ, তেমনি আমরাও। আরও ভালো অবস্থানে থাকতে পারলে ভালো লাগত আমাদের। তবে সেটা পারছি না। এটার সঙ্গে যতটা সম্ভব মানিয়ে নিতে হবে আমাদের এবং ঘুরে দাঁড়াতে হবে।” ,“(চোটে পড়া) কয়েকজন ফুটবলারকে ফিরে পেলে তা কাজে লাগবে অবশ্যই। জোয়াও (ফেলিক্স) নেমেই আজকে কতটা প্রভাব রাখছিল, আমরা দেখেছি। সামনে তাকিয়ে তাই ইতিবাচক অনেক কিছুই আছে। তবে হ্যাঁ, এই মুহূর্তে আমরা আঁধারে ডুবে আছি।”,Copyright © 2022, bdnews24",bn,2023-01-13 06:06:00+06:00
Bdnews24,‘রিমান্ডে’ আসাদুজ্জামান নূর,glitz,https://bangla.bdnews24.com/glitz/mvlwu2omu1,"রিমান্ড কক্ষে একজন লেখককে পুলিশ কর্মকর্তার অবিরাম জেরার মধ্য দিয়ে মঞ্চ নাটক ‘রিমান্ড’ তার গল্পকে এগিয়ে নিয়ে যাবে। আর রিমান্ডের এই কাহিনী মঞ্চস্থ হতে যাচ্ছে ‘আলী যাকের নতুনের উৎসবে’।‘ ,নাটক ‘রিমান্ড’ নিয়ে আসছে রেপার্টরি নাট্যদল হৃৎমঞ্চ। জাতীয় নাট্যশালার এক্সপেরিমেন্টাল থিয়েটার হলে নাগরিক নাট্য সম্প্রদায় আয়োজিত নাটকটির প্রদর্শনী হবে আগামী ২২ জানুয়ারি সন্ধ্যায়। ,লেখকের চরিত্রে অভিনয় করতে দেখা যাবে আসাদুজ্জামান নূরকে। ‘রিমান্ড’ নাটকের রচয়িতা শুভাশিস সিনহা, নির্দেশনাও দিচ্ছেন তিনি।,নির্দেশক শুভাশিস সিনহা গ্লিটজকে বলেন, “নাটকটির মধ্য দিয়ে এ সময়কেই খুঁজে পাবেন দর্শক। রিমান্ড কক্ষে একজন লেখককে পুলিশের জেরার মধ্য দিয়ে জীবনের অন্য রকম দর্শন উন্মোচিত হয়, যা মঞ্চে এসে দর্শককে দেখার আমন্ত্রণ জানাই।”,নাটকে পুলিশ কর্মকর্তার চরিত্রটি করেছেন জ্যোতি সিনহা। এছাড়া অভিনয় করছেন কামাল উদ্দীন কবির, সজীব হোসেন, সউদ চৌধুরী, শাহনাজ জাহান, আনিসুর রহমান রিমন, বর্ষা, সৌম্য, শাকিল, শম্পা। ,জ্যোতি সিনহা বলেন, “আলী যাকের নতুনের উৎসব আমাদের নাট্যাঙ্গনে ভীষণ অনুপ্রেরণা যোগানো একটি নাট্যোৎসব। এই উৎসবে আমাদের নাটক রিমান্ডও থাকছে। আশা করছি দারুণ একটি উৎসবে আমরা সবাই যুক্ত হব।”   ,নাট্যদল হৃৎমঞ্চের প্রধান সমন্বয়ক পাভেল রহমান বলেন, “২২ জানুয়ারির পর দেশের বিভিন্ন মঞ্চে নিয়মিত নাটকটির প্রদর্শনী হবে। ফেব্রুয়ারি ও মার্চ মাসে ঢাকা ও জেলা শহরে নাটকটির কয়েকটি প্রদর্শনীর পরিকল্পনা করা হচ্ছে। শিগগিরই বিস্তারিত জানানো হবে।” ,নাটকের মঞ্চ পরিকল্পনা করছেন কামাল উদ্দীন কবির, আলো পরিকল্পনা করছেন সুদীপ চক্রবর্তী। পোশাক পরিকল্পনায় আছেন আইরিন পারভিন লোপা, দ্রব্য সামগ্রী পরিকল্পনায় আছেন শাহনাজ জাহান।,এ নিয়ে দ্বিতীয়বারের মত আয়োজিত হতে যাচ্ছে ‘নতুনের উৎসব’। সেজন্য সৃজনশীল এবং উদ্যমী পাঁচটি নাট্যদলকে নতুন নাটক মঞ্চে আনার জন্য প্রণোদনা দেওয়া হয়েছে। উৎসবে নাগরিকের প্রণোদনা পাওয়া পাঁচটি নতুন নাটকের উদ্বোধনী মঞ্চায়ন হবে বলে জানিয়েছেন উৎসবের আহ্বায়ক সারা যাকের।,‘হৃৎমঞ্চ’ ছাড়া এবার প্রণোদনা পাওয়া নাট্যদলগুলো মধ্যে থিয়েটার ফ্যাক্টরি মঞ্চে আনতে যাচ্ছে অলোক বসুর নির্দেশনায় ‘রেস্পেক্টেবল প্রস্টিটিউট’। নাটকের দল ‘বটতলা’ মোহাম্মদ আলী হায়দারের নির্দেশনায় মঞ্চে আনবে ‘সখি রঙ্গমালা’। বাকার বকুলের রচনা ও নির্দেশনায় ‘তাড়ুয়া’ মঞ্চে আনতে যাচ্ছে ‘আদম সুরত’। এছাড়া প্রাচ্যনাট আজাদ আবুল কালামের নির্দেশনায় মঞ্চে আনতে যাচ্ছে ‘অচলায়তন’।, ,নাগরিক নাট্য সম্প্রদায় ২০১৮ সালে প্রতিষ্ঠার সুবর্ণজয়ন্তী এবং বাংলাদেশে দর্শনীর বিনিময়ে নাট্যচর্চার ৪৫ বছর উদযাপনের প্রাক্কালে নাট্য প্রণোদনা ঘোষণা করে। ২০১৯ সালে তাদের প্রণোদনায় পাঁচটি নাটক নিয়ে প্রথমবারের মতো উদযাপিত হয় ‘নতুনের উৎসব’।,২০২০ সালে প্রয়াত হন নাগরিক নাট্য সম্প্রদায়ের সভাপতি আলী যাকের। ২০২০ ও ২১ সালে মহামারীর কারণে ‘নতুনের উৎসব’ আয়োজন সম্ভব না হলেও ২০২২ সালে আবার উৎসবের পরিকল্পনা করা হয়। সেজন্য পাঁচটি নাট্যদলকে নতুন নাটক মঞ্চে আনার জন্য প্রণোদনা দেওয়া হয়।,গত নভেম্বরে এ নাট্যোৎসব আয়োজনের কথা শোনা গিয়েছিল। পরে তারিখ পরিবর্তন করে ২০২৩ সালের ২১ থেকে ২৬ জানুয়ারির সূচি চূড়ান্ত করা হয়।,Copyright © 2022, bdnews24",bn,2023-01-13 06:28:00+06:00
Bdnews24,কিংবদন্তী শিল্পী এলভিস প্রিসলির মেয়ে লিসা মারির মৃত্যু,glitz,https://bangla.bdnews24.com/glitz/g1yiswi30z,"‘রক অ্যান্ড রোল’ কিংবদন্তী এলভিস প্রিসলির একমাত্র মেয়ে লিসা মারি প্রিসলি মারা গেছেন, যিনি নিজেও একজন সংগীত শিল্পী ছিলেন।,বিবিসি জানিয়েছে, লিসা মারি প্রিসলির বয়স হয়েছিল ৫৪ বছর। বৃহস্পতিবার যুক্তরাষ্ট্রের লস অ্যাঞ্জেলেসের একটি হাসপাতালে তার মৃত্যু হয়।,লিসা মারি প্রয়াত পপ তারকা মাইকেল জ্যাকসনের সাবেক স্ত্রী। ১৯৯৪ সালে তারা বিয়ে করেছিলেন। দুই বছর সংসার করার পর তাদের বিচ্ছেদ হয় ১৯৯৬ সালে। ,লিসা মারির মা প্রিসিলা প্রিসলি এক বিবৃতিতে বলেন, “দুঃখ ভারাক্রান্ত হৃদয়ে মর্মান্তিক একটি খবর সবাইকে জানাতে হচ্ছে। আমার মে লিসা মারি সবাইকে ছেড়ে চলে গেছে।“,বিবৃতিতে প্রিসিলা তার মেয়েকে তার দেখা সবচেয়ে ‘আবেগী, দৃঢ় ও স্নেহময়’ নারী হিসেবে বর্ণনা করেন।,বিনোদন ওয়েবসাইট টিএমজেড জানাচ্ছে, লিসা মারিকে লস অ্যাঞ্জেলেসের শহরতলি ক্যালাবাসাসে বাড়ির শয়নকক্ষে সংজ্ঞাহীন অবস্থায় পাওয়া যায়। খবর পেয়ে তার প্রথম স্বামী সংগীত শিল্পী ড্যানি কেওফ সেখানে যান।,পরে লিসা মারিকে হাসপাতালে নিয়ে যাওয়া হয়। এই শিল্পী হৃদরোগে আক্রান্ত হয়েছিলেন বলে জানিয়েছে টিএমজেড।,তার মৃত্যুর কারণ সম্পর্কে বিস্তারিত না জানিয়ে মা প্রিসিলা বলেন, “মেয়ে হারানোর শোক ও ক্ষত কাটিয়ে উঠতে নিজের মত করে থাকার জন্য কিছুটা সময় চেয়ে নিচ্ছি।“,লিসা মারি প্রিসলির জন্ম ১৯৬৮ সালে। মাত্র নয় বছর বয়সে, ১৯৭৭ সালে বাবা এলভিস প্রিসলিকে তিনি হারান।,তার সংগীত ক্যারিয়ার শুরু ২০০৩ সালে। প্রথম স্টুডিও অ্যালবাম ‘টু হুম ইট মে কনসার্ন। এরপর ২০০৫ সালে আসে তার ‘নাউ হোয়াট’ অ্যালবাম। তৃতীয় ও শেষ অ্যালবাম ‘স্টর্ম অ্যান্ড গ্রেস’ প্রকাশিত হয় বেশ বিরতি দিয়ে, ২০১২ সালে।,ব্যক্তি জীবনের চারবার বিয়ে করেন এই শিল্পী। লিসা মারির চার সন্তান, তাদের মধ্যে একজন বেঞ্জামিন কিওফ আত্মহত্যা করেন ২০২০ সালে।,মঙ্গলবার বেভারলি হিলটনে গোল্ডেন গ্লোব অ্যাওয়ার্ডসের আসরে শেষবারের মতো জনসম্মুখে দেখা যায় লিসা মারি প্রিসলিকে। ‘এলভিস’ সিনেমায় লিসা মারির বাবার চরিত্রে অভিনয়ের জন্য এবার সেরা অভিনেতার পুরস্কার জিতে নেন অভিনেতা অস্টিন বাটলার। অনুষ্ঠানে তিনি প্রিসিলা ও লিসা মারিকে বিশেষ ধন্যবাদ জানিয়েছিলেন তাকে সহযোগিতার জন্য।,লিসা মারি প্রিসলির মৃত্যুতে যুক্তরাষ্ট্রের সংগীতাঙ্গনের অনেকেই শোক জানিয়েছেন।,গ্র্যামি পুরস্কার বিজয়ী ডায়ান ওয়রেন এই মৃত্যু সংবাদকে ‘ভয়াবহ’ বর্ণনা করে শোক প্রকাশ করেছেন। তার ভাষায়, “গোটা বিশ্ব প্রিসিলা ও লিসা মারি প্রিসলিকে ভালোবাসা জানাচ্ছে।“,‘বিচ বয়েজ’ এর সহ প্রতিষ্ঠাতা ব্রায়ান উইলসন বলেন, ”কেউ যখন এত অল্প বয়সে আমাদের ছেড়ে চলে যায়, তখন সেটা মেনে নেওয়া কঠিন।“,অস্কার জয়ী অভিনেত্রী মারলি ম্যাটলিন টুইটে লিখেছেন, “কাছ থেকে লিসা মারি প্রিসলিকে জানার সুযোগ আমার হয়েছিল। একজন মা হিসেবে তার মায়ের যন্ত্রণা উপলব্ধি করতে পারছি।“,Copyright © 2022, bdnews24",bn,2023-01-13 06:11:00+06:00
Bdnews24,"জাবি ক্যাম্পাসে উত্ত্যক্তের অভিযোগে বহিরাগতকে ‘মারধর’, পরে পুলিশে হস্তান্তর",samagrabangladesh,https://bangla.bdnews24.com/samagrabangladesh/40hzesrseu,"জাহাঙ্গীরনগর বিশ্ববিদ্যালয়ে এক নারীকে উত্ত্যক্তের অভিযোগ তুলে প্রবাসী এক ব্যক্তিকে মারধরের অভিযোগ উঠেছে কয়েকজন শিক্ষার্থীর বিরুদ্ধে। ,বৃহস্পতিবার সন্ধ্যা সাড়ে ৬টায় বিশ্ববিদ্যালয়ের কেন্দ্রীয় ক্যাফেটেরিয়ায় মারধরের এ ঘটনা ঘটে। ,ভুক্তভোগী সিঙ্গাপুর প্রবাসী বখতিয়ার আশরাফুল ঢাকার সিদ্ধেশ্বরী এলাকার আশরাফুল রহিমের ছেলে। তাকে আশুলিয়া থানায় হস্তান্তর করেছে বিশ্ববিদ্যালয় প্রশাসন। ,বিডিনিউজ টোয়েন্টিফোর ডটকমকে আশরাফুল রহিম বলেন, “শুনেছি আমার ছেলেকে জাহাঙ্গীরনগর বিশ্ববিদ্যালয়ে মারধর করা হয়েছে। তবে কি কারণে এমনটা ঘটেছে, জানি না। আমরা যোগাযোগ করার চেষ্টা করছি।” ,এ ঘটনায় অভিযোগের মুখে রয়েছেন- বিশ্ববিদ্যালয়ের মার্কেটিং বিভাগের ৪৯ তম ব্যাচের সৈয়দ আফ্রিদি ও রাহাত আলম রিজভী, প্রাণিবিদ্যা বিভাগের ৪৮ তম ব্যাচের আরিফ আহমেদ, আইন ও বিচার বিভাগের ৪৯ তম ব্যাচের রাকিব উল ইসলাম, আন্তর্জাতিক সম্পর্ক বিভাগের ৪৯ তম ব্যাচের আজিম সাকিব, নগর ও অঞ্চল পরিকল্পনা বিভাগের ৪৮ তম ব্যাচের নাহিদ তমাল রোমান, উদ্ভিদবিজ্ঞান বিভাগের ৪৮ তম ব্যাচের সৌমিক সরকার ও ইতিহাস বিভাগের ৪৭ তম ব্যাচের মো. আদনান।,তারা সবাই বিশ্ববিদ্যালয়ের বঙ্গবন্ধু শেখ মুজিবুর রহমান হলের আবাসিক ছাত্র এবং বিশ্ববিদ্যালয় শাখা ছাত্রলীগের সাধারণ সম্পাদক হাবিবুর রহমান লিটনের অনুসারী হিসেবে পরিচিত বলে শিক্ষার্থীরা জানান।,প্রত্যক্ষদর্শীদের ভাষ্য, সন্ধ্যা সাড়ে ৬টার দিকে ক্যাফেটেরিয়ার সামনে বহিরাগত একজন নারী সৈয়দ আফ্রিদির সঙ্গে কথা বলছিলেন। এ সময় বখতিয়ারকে দেখিয়ে ওই মেয়ে হাসতে থাকেন। এক পর্যায়ে আফ্রিদি উত্তেজিত হয়ে মোবাইল ফোনে কয়েকজন ‘ছাত্রলীগের কর্মীকে’ ডাকেন। পরে ছাত্রলীগের কর্মীরা একজোট হয়ে বখতিয়ারকে বেধড়ক কিলঘুষি দিতে থাকেন।,এরপর বিশ্ববিদ্যালয়ের ছাত্র-শিক্ষক কেন্দ্রের উপ-পরিচালক সারোয়ার হোসেন বখতিয়ারকে তার নিজের কক্ষে নিয়ে যান। সেখানে বিশ্ববিদ্যালয়ের প্রক্টর আ স ম ফিরোজ-উল-হাসানও যান। এ সময় ছাত্রলীগের কর্মীরা জোর করে সেই কক্ষে ঢুকে পড়েন। বিশ্ববিদ্যালয়ে কর্মরত কয়েকজন সাংবাদিক সেখানে গেলে ছাত্রলীগের কর্মীরা তাদের পেটানোর হুমকি দেন।,এ বিষয়ে জানতে  হাবিবুর রহমান লিটনের সঙ্গে মোবাইল ফোনে একাধিকবার যোগোযোগের চেষ্টা করেও পাওয়া যায়নি।    ,বখতিয়ার আশরাফুল সাংবাদিকদের বলেন, “প্রথমবারের মতো জাহাঙ্গীরনগর ক্যাম্পাসে ঘুরতে এসেছি। এখানে আসার পথে সাভারের সিএন্ডবি এলাকায় বাস থেকে নেমে হাঁটতে শুরু করি। এ সময় এক মেয়ে আমার পাশাপাশি হাঁটছিলেন। এক পর্যায়ে ওই মেয়ের সঙ্গে আমার কথা হয়। পরে তার ফোন নম্বর চাই আমি।,“ওই মেয়ের বয়ফ্রেন্ড আছে এবং তিনি আমাকে ফোন নম্বর দিতে পারবেন না বলে জানান। পরে তার কাছ থেকে হাসিমুখে বিদায় নিয়ে আমি ক্যাম্পাসে ঘুরতে থাকি। হঠাৎ করে কয়েকজন ছেলে এসে আমাকে মারধর করে।”,মারধরের অভিযোগের বিষয়ে জানতে চাইলে সৈয়দ আফ্রিদি বলেন, “আমার এক বান্ধবী সম্ভবত বিশ্ববিদ্যালয়ের মীর মশাররফ হোসেন হল ফটকে নেমে হেঁটে ক্যাম্পাসের দিকে আসছিলেন। ওই সময় থেকেই বহিরাগত আশরাফুল বখতিয়ার তাকে উত্ত্যক্ত করতে থাকে। বিষয়টি আমার বান্ধবী আমাকে জানালে আমরা ওই ছেলেকে উত্ত্যক্ত করার কারণ জিজ্ঞেস করি। এক পর্যায়ে উপস্থিত সবাই তাকে মারধর করে।”,বিশ্ববিদ্যালয়ের প্রক্টর আ স ম ফিরোজ-উল-হাসান বলেন, “উত্যক্তের শিকার হওয়া মেয়েটি বিশ্ববিদ্যালয়ের শিক্ষার্থী নয় এবং মারধরের শিকার হওয়া ছেলেটিও বিশ্ববিদ্যালয়ের শিক্ষার্থী নয়।,“যেহেতু আমাদের ক্যাম্পাসে ঘটনাটি ঘটেছে তাই আমরা ওই ছেলেকে আশুলিয়া থানা পুলিশের কাছে তুলে দিয়েছি।”,আশুলিয়া থানার ওসি কামরুজ্জামান বলেন, “বিশ্ববিদ্যালয় প্রশাসন পুলিশের হাতে একজনকে তুলে দিয়েছে। আমরা ওই ব্যক্তির অভিভাবকের সঙ্গে কথা বলে বিশ্ববিদ্যালয় প্রশাসনের সুপারিশ অনুযায়ী ব্যবস্থা নিবো।”,Copyright © 2022, bdnews24",bn,2023-01-13 06:37:00+06:00
Bdnews24,রিয়ালকে ‘সেরা মেনে’ শিরোপার ছক কষছেন শাভি,sport,https://bangla.bdnews24.com/sport/m7tys24ys9,"স্প্যানিশ সুপার কাপে রেকর্ড ১৩ বার চ্যাম্পিয়ন হয়েছে বার্সেলোনা। কিন্তু চার দলের নতুন ফরম্যাট চালুর পর থেকে একবারও জিততে পারেনি তারা। ফাইনালে পা রাখার পর সেই অপূর্ণতা এবার ঘোচানোর স্বপ্ন দেখছেন শাভি।,দ্বিতীয় সেমি-ফাইনালে বৃহস্পতিবার রিয়াল বেতিসের বিপক্ষে নির্ধারিত সময় ১-১ ও অতিরিক্ত সময় ২-২ সমতায় শেষের পর টাইব্রেকারে ৪-২ ব্যবধানে জিতে নেয় বার্সেলোনা।,কিং ফাহাদ ইন্টারন্যাশনাল স্টেডিয়ামে প্রথমার্ধে রবের্ত লেভানদোভস্কির গোলে বার্সেলোনা এগিয়ে যাওয়ার পর সমতা টানেন নাবিল ফেকির। এরপর অতিরিক্ত সময়ে আনসু ফাতির দুর্দান্ত ভলিতে ফের এগিয়ে যায় কাতালান ক্লাবটি। পরে বেতিসের লরেন মোরনের দর্শনীয় ব্যাকহিলে ম্যাচ গড়ায় পেনাল্টি শুটআউটে।,পরের অংশের নায়ক গোলরক্ষক মার্ক-আন্ড্রে টের স্টেগেন। টাইব্রেকারে দুটি শট ঠেকিয়ে বার্সেলোনাকে ফাইনালে তোলেন তিনি।,গত অক্টোবরে মৌসুমের প্রথম ক্লাসিকোয় রিয়ালের মাঠে হেরেছিল বার্সেলোনা। লা লিগার ম্যাচটি ৩-১ গোলে জিতেছিল মাদ্রিদের দলটি। তাদের বিপক্ষেই আগামী রোববার শিরোপার লড়াইয়ে নামবে শাভির দল।,রোমাঞ্চকর সেমি-ফাইনাল জয়ের পর ফাইনাল প্রসঙ্গে শাভি বললেন, লক্ষ্য এখন একটাই।,“এটাই কাঙ্ক্ষিত ফাইনাল এবং আমরা এখন শিরোপার লক্ষ্যে এগিয়ে যাব। আমি সবসময় সেরাদের বিপক্ষে খেলতে চাই এবং তাদের হারাতে চাই।”,“লড়াইটা ট্রফির এবং এজন্যই গুরুত্বপূর্ণ। যদিও (এটির ফলাফল) মৌসুমকে বদলে দেবে না। তবে এই ট্রফি জিততে পারলে আমরা মৌসুমের বাকি পথচলায় আত্মবিশ্বাস পাব এবং খুশি মনে এগিয়ে যাব। সামনে যাই হোক না কেন, আমরা মৌসুমের বাকি তিন শিরোপার জন্য লড়ে যাব।”,চার দলের নতুন আঙ্গিকে এবারের আগে তিনটি আসর বসেছে স্প্যানিশ সুপার কাপের। রিয়াল গতবারসহ দুটি ও আথলেতিক বিলবাও একবার জিতেছে।,এবার জিতলে প্রতিযোগিতাটিতে রেকর্ড চ্যাম্পিয়ন বার্সেলোনার পাশে বসবে রিয়াল।,মৌসুমের প্রথমভাগ গতবারের মতো এবারও যাচ্ছেতাই কেটেছে বার্সেলোনার। লা লিগায় পারফরম্যান্সের ধারাবাহিকতা ধরে রাখলেও চ্যাম্পিয়ন্স লিগে ভীষণ ভুগেছে তারা। ৬ ম্যাচের মাত্র ২টিতে জিতে ছিটকে গেছে ইউরোপ সেরা প্রতিযোগিতাটির গ্রুপ পর্ব থেকে।,টানা দ্বিতীয়বারের মতো তারা এবারও নেমে গেছে ইউরোপা লিগে। তবে লা লিগায় পয়েন্ট টেবিলের শীর্ষে আছে তারা, আর কোপা দেল রেতে উঠেছে শেষ ষোলোয়।,Copyright © 2022, bdnews24",bn,2023-01-13 07:07:00+06:00
Bdnews24,বার্সেলোনাকে ফাইনালে তুলে গর্বিত টের স্টেগেন,sport,https://bangla.bdnews24.com/sport/ftzln59znd,"স্প্যানিশ সুপার কাপের দ্বিতীয় সেমি-ফাইনালে শেষ সময়ের নায়ক টের স্টেগেন। রিয়াদের কিং ফাহাদ স্টেডিয়ামে টাইব্রেকারে রিয়াল বেতিসের দুটি শট ঠেকিয়ে বার্সেলোনাকে ফাইনালে তোলেন এই গোলকিপার।,ম্যাচের নির্ধারিত সময়ে একটি করে গোল করে দুই দল। পরে অতিরিক্ত সময়েও দুই দলের জালে বল ঢোকে একবার করে। ম্যাচ গড়ায় পেনাল্টি শুটআউটে। সেখানে পরম নির্ভরতায় ব্যবধান গড়ে দেন টের স্টেগেন।,তুমুল লড়াইয়ের ম্যাচে শেষ পর্যন্ত জিততে পেরে স্বস্তির নিঃশ্বাস ফেলছেন টের স্টেগেন। নিজের পারফরম্যান্সেও তৃপ্ত ৩০ বছর বয়সী গোলকিপার।,“দারুণ এক ম্যাচ ছিল এটি, এমন ম্যাচ সমর্থকরা যা দেখে মজা পায়। আমি নিজেকে নিয়ে গর্বিত। আমার মনে হয়, গত বছর থেকে নিজের ক্যারিয়ার ও জীবনের খুব ভালো সময় কাটাচ্ছি।”,“আমাদের জন্য ম্যাচটি কঠিন ছিল, বিশেষ করে বিরতির পর। কারণ, বল দখলের লড়াইয়ে দাপট ছিল ওদের এবং আমাদের জন্য কাজ কঠিন করে তোলে ওরা। মাঝমাঠে ওরা অনেক এগিয়ে ছিল এবং ম্যাচের নিয়ন্ত্রণ নিজেদের কাছে রেখেছিল। কঠিন লড়াই করে সামনে এগোতে হয়েছে আমাদের।”,ফাইনালে টের স্টেগেনদের অপেক্ষায় আরেকটি কঠিন লড়াই। রোববার শিরোপার লড়াইয়ে তারা মুখোমুখি হবে চিরপ্রতিদ্বন্দ্বী রিয়াল মাদ্রিদের। ভালেন্সিয়ার বিপক্ষে প্রথম সেমি-ফাইনালে তারাও জিতেছে টাইব্রেকারে।,Copyright © 2022, bdnews24",bn,2023-01-13 07:32:00+06:00
Bdnews24,পুলিশ হেফাজতে ‘ব্ল্যাক লাইভস ম্যাটার’ আন্দোলনের প্রতিষ্ঠাতার ভাইয়ের মৃত্যু,world,https://bangla.bdnews24.com/world/obq0ewfpwq,"যুক্তরাষ্ট্রজুড়ে ঝড় তোলা আন্দোলন ‘ব্ল্যাক লাইভস ম্যাটারের’ অন্যতম প্রতিষ্ঠাতা প্যাট্রিস কালারসের পরিবারের এক সদস্য কিনান অ্যান্ডারসন লস এঞ্জেলেসে পুলিশ হেফাজতে মারা গেছেন।,বিবিসি জানিয়েছে, অ্যান্ডারসনকে (৩১) গ্রেপ্তারে পুলিশ বারবার টেইজার গান ব্যবহার করেছে; পেশায় শিক্ষক অ্যান্ডারসন তাতে বাধা দেওয়ারও চেষ্টা করেছিলেন। এর কয়েক ঘণ্টা পর সান্তা মনিকা হাসপাতালে তার মৃত্যু হয়।  ,৩ জানুয়ারি অ্যান্ডারসন ও পুলিশের মধ্যে কী কী হয়েছিল, সে সংক্রান্ত বডি ক্যামেরা ফুটেজ প্রকাশ করেছে লস এঞ্জেলেস পুলিশ।,তাতে গ্রেপ্তারের মুখে থাকা অ্যান্ডারসনকে সাহায্য চেয়ে কাতর অনুরোধ করতে দেখা গেছে।  এক পর্যায়ে তাকে ‘এরা (পুলিশ) আমাকে জর্জ ফ্লয়েডের মতো মারার চেষ্টা করছে’ বলতেও শোনা যায়।,২০২০ সালের মে মাসে মিনেসোটার মিনেপোলিসে এক পুলিশ সদস্যের হাতে কৃষ্ণাঙ্গ জর্জ ফ্লয়েডের মৃত্যুর ঘটনা যুক্তরাষ্ট্রের পাশাপাশি বিশ্বজুড়েও তীব্র প্রতিক্রিয়ার সৃষ্টি করেছিল।,অ্যান্ডারসন ওয়াশিংটন ডিসিতে থাকতেন, তিনি লস এঞ্জেলেসে বেড়াতে এসেছিলেন। তার মৃত্যুর আনুষ্ঠানিক কারণ এখনও জানানো হয়নি।,অ্যান্ডারসনের পাশাপাশি জানুয়ারির শুরুতে লস এঞ্জেলেস পুলিশের হাতে আরও এক কৃষ্ণাঙ্গ ও এক বাদামি বর্ণের মানুষের মৃত্যু হয়েছে।,টাকার স্মিথ (৪৫) ও অস্কার সানচেজ (৩৫) দুজনই পুলিশের গুলিতে নিহত হয়েছেন।,লস এঞ্জেলেসের মেয়র কারেন বাস এসব ঘটনাকে ‘খুবই উদ্বেগজনক’বলে অভিহিত করেছেন। পুলিশ বলেছে, তারা এ তিনজনের মৃত্যুর ঘটনা তদন্ত করে দেখছে।,বিবিসি লিখেছে, একটি দুর্ঘটনার খবর পেয়ে ৩ জানুয়ারি স্থানীয় সময় বিকাল ৩টার দিকে লস এঞ্জেলেসের একটি সড়কে যায় পুলিশ।,পুলিশের উপস্থিতিতে বিরক্ত অ্যান্ডারসনকে এক পুলিশ কর্মকর্তার উদ্দেশ্যে ‘কেউ একজন আমাক মারার চেষ্টা করছে’ বলতেও ফুটেজে দেখা গেছে, যদিও সেসময় অ্যান্ডারসনের ওপর কোনো হুমকি আছে বলে ক্যামেরায় দেখা যায়নি।,প্রথম দিকে পুলিশের নির্দেশনা অনুসরণ করে অ্যান্ডারসন বসেই ছিলেন, কিন্তু অতিরিক্ত পুলিশ আসার পর তিনি উঠে দাঁড়ান এবং দৌড়ে পালানোর চেষ্টা করেন। সেসময় পুলিশ বারবার তাকে থামতে অনুরোধ করেছিল।,পুলিশ পরে তাকে ধরে ফেলে আটকের চেষ্টা করলে তিনি প্রথমে তাদের কথা শোনেন, এক পর্যায়ে প্রতিবাদী হয়ে ওঠেন ও পরে আতঙ্কিত কণ্ঠে ‘প্লিজ’, ‘হেল্প’ ও ‘তারা আমাকে জর্জ ফ্লয়েড বানাতে চাইছে’ বলে চিৎকার করতে শুরু করেন।,পুলিশের কাজে বাধা না দিতে বারবার বলার পর এক কর্মকর্তা প্রথমে প্রায় ৩০ সেকেন্ড ধরে তার ওপর টেইজার গান ব্যবহার করেন; সেসময় অন্য কর্মকর্তারা তাকে ঝাপটে ধরে ছিল। পরে অ্যান্ডারসনকে অচেতন করতে তার ওপর আরও ৫ সেকেন্ড টেইজার ব্যবহার করা হয়।,পুলিশের ভাষ্য অনুযায়ী, এর ৫ মিনিটের মধ্যে ঘটনাস্থলে অ্যাম্বুলেন্স পৌঁছায় এবং অ্যান্ডারসনকে স্থানীয় একটি হাসপাতালে নিয়ে যাওয়া হয়। সাড়ে চার ঘণ্টা পর হৃদযন্ত্রের ক্রিয়া বন্ধ হয়ে তার মৃত্যু হয়।,বুধবার এক সংবাদ সম্মেলনে লস এঞ্জেলেস পুলিশের প্রধান মাইকেল মুর বলেছেন, অ্যান্ডারসন ট্রাফিক দুর্ঘটনার পর হঠাৎ আক্রমণ করে দৌড়ে পালিয়ে যাওয়া ব্যক্তিদের মতো আচরণ করছিলেন।  ,“অন্য ব্যক্তির অনুমতি না নিয়ে তার গাড়িতে উঠে তা নিয়ে ঘটনাস্থল থেকে পালিয়ে যাওয়ার চেষ্টা করেছিলেন অ্যান্ডারসন,” বলেছেন তিনি।,পুলিশের দেওয়া টক্সিলজি প্রতিবেদনে অ্যান্ডারসনের শরীরে গাঁজা ও কোকেইনের উপস্থিতি মিলেছে। এ সংক্রান্ত আলাদা একটি প্রতিবেদন দেওয়ার কথা রয়েছে লস এঞ্জেলেস কাউন্টির ময়নাতদন্তকারী কর্মকর্তার কার্যালয়ের।,অ্যান্ডারসনের মৃত্যু যুক্তরাষ্ট্রজুড়ে পুলিশের কার্যক্রমে সংস্কার চাওয়া আন্দোলনকারীদের ফের সচকিত করেছে বলে জানিয়েছে বিবিসি। এই আন্দোলনকারীদের অনেকেই মনে করেন, সড়ক দুর্ঘটনার মতো ঘটনায় অস্ত্রধারী পুলিশ পাঠানো ঠিক নয়। ,অ্যান্ডারসনের কাজিন ব্ল্যাক লাইভস ম্যাটার আন্দোলনের অন্যতম প্রতিষ্ঠাতা কালারস ব্রিটিশ দৈনিক গার্ডিয়ানকে বলেছেন, “আমার ভাই সাহায্য চেয়েছিল, কিন্তু সে তা পায়নি।,“সে তার জীবন নিয়ে ভীত হয়ে পড়েছিল। কৃষ্ণাঙ্গ হত্যাকে চ্যালেঞ্জ জানিয়ে গড়ে ওঠা আন্দোলন দেখে সে গত ১০ বছর কাটিয়েছে। সে জানত, এটা কী রকম হয় এবং সে নিজেকে রক্ষা করতে চেয়েছিল। কিন্তু কেউ তাকে রক্ষা করল না।”,কালারস এবং অন্যরা এরই মধ্যে এই ঘটনার জন্য লস এঞ্জেলেসের পুলিশপ্রধান মুরের পদত্যাগ দাবি করেছেন।,অন্যদিকে মুর বলেছেন, জনস্বার্থে তিনিই অ্যান্ডারসনের ভিডিও ফুটেজ প্রকাশ ত্বরান্বিত করেছেন, স্বাভাবিকভাবে এই ধরনের ফুটেজ প্রকাশিত হতে ৪৫ দিনের মতো সময় লাগে।,Copyright © 2022, bdnews24",bn,2023-01-13 06:40:00+06:00
Bdnews24,টেকনাফ থেকে ৬১৩ পর্যটক নিয়ে সেন্টমার্টিন গেল ২ জাহাজ,samagrabangladesh,https://bangla.bdnews24.com/samagrabangladesh/el6dbxgavp,"চলতি মৌসুমে কক্সবাজারের টেকনাফ-সেন্টমার্টিন নৌ-পথে চলাচলে প্রশাসনিক অনুমতির প্রথমদিনে পর্যটকবাহী দুইটি জাহাজ সেন্টমার্টিনের উদ্দেশে রওনা দিয়েছে।,শুক্রবার সকাল ১০টায় নাফ নদীর দমদমিয়া জেটিঘাট থেকে জাহাজ দু’টি রওনা দেয় বলে জানান টেকনাফের উপজেলা নির্বাহী কর্মকর্তা (ইউএনও) মো. কামরুজ্জামান। ,প্রথমদিনে ৬১৩ জন পর্যটক নিয়ে ‘পারিজাত’ ও ‘হংসরাজ’ নামের জাহাজ দুইটি টেকনাফ ছেড়েছে বলে জানান ইউএনও। ,নাফ নদীর নাব্যতা সংকটের কারণে চলতি বছর মৌসুমের শুরু থেকে এ নৌ-পথে জাহাজ চলাচল বন্ধ ছিল বলে জানিয়েছেন সংশ্লিষ্টরা।  ,আর ওই পথে পর্যটকবাহী জাহাজ চলাচলের দাবিতে আন্দোলন চালিয়ে আসছিল ট্যুর অপারেটর অ্যাসোসিয়েশন ও জাহাজ মালিক সংগঠনসহ পর্যটন সংশ্লিষ্ট বিভিন্ন সংগঠন। ,ইউএনও কামরুজ্জামান বলেন, ""বুধবার ঢাকায় নৌ-পরিবহন মন্ত্রণালয়ের উদ্যোগে আন্তঃমন্ত্রণালয়ের এক পর্যালোচনা সভা অনুষ্ঠিত হয়। এতে পর্যটন মন্ত্রণালয়ের সচিবসহ সংশ্লিষ্টরা উপস্থিত ছিলেন। ,"" পরে বৃহস্পতিবার বিকালে জেলা প্রশাসনের উদ্যোগে উপজেলা প্রশাসন, বিজিবি, কোস্ট গার্ড, পুলিশ, জনপ্রতিনিধি, পর্যটন সংশ্লিষ্ট ব্যবসায়ীদের নিয়ে এক সভা অনুষ্ঠিত হয়। জেলা প্রশাসক মুহম্মদ শাহীন ইমরানের সভাপতিত্বে অনুষ্ঠিত সভায় শুক্রবার থেকে ওই নৌ-পথে জাহাজ চলাচলের সিদ্ধান্ত নেওয়া হয়।” ,চলতি মৌসুমে পাঁচটি জাহাজ চলাচলের অনুমতি পেয়েছে জানিয়ে জাহাজ মালিক সংগঠনের নেতা তোফায়েল আহমেদ বলেন, “রওনা দেওয়া দুইটি জাহাজের একটিতে ৫৩০জন এবং অপরটিতে ৪৫০জন যাত্রীর ধারণক্ষমতা রয়েছে। শনিবার থেকে অনুমতি পাওয়া অপর তিনটি জাহাজও চলাচল শুরু করবে।” ,Copyright © 2022, bdnews24",bn,2023-01-13 06:41:00+06:00
Bdnews24,দোতলা বাড়ি বানিয়ে ‘নতুন উচ্চতায়’ থ্রিডি প্রিন্টিং,tech,https://bangla.bdnews24.com/tech/6ep6po7d53,"বাড়ি তৈরির শিল্পকে আক্ষরিকভাবেই নতুন পর্যায়ে নিয়ে যাচ্ছে যুক্তরাষ্ট্রের এক থ্রিডি প্রিন্টার।,এই বিশাল প্রিন্টারের ওজন ১২ টনেরও বেশি। যুক্তরাষ্ট্রের প্রথম থ্রিডি প্রিন্ট করা দোতলা বাড়ি তৈরি করছে এটি। ,দেশটির টেক্সাস অঙ্গরাজ্যের হিউস্টন শহরে চার হাজার বর্গফুট আয়তনের এই বাড়ি তৈরি করতে গিয়ে এর কংক্রিটের বিভিন্ন স্তর বের করে আনার সময় যন্ত্রটি ‘মৃদু শব্দ করে একটু একটু করে এগিয়ে যায়’ বলে উঠে এসেছে রয়টার্সের প্রতিবেদনে।,বাড়িটির নকশাবিদ ও ডিজাইন স্টুডিও ‘হ্যানা’র সহ-প্রতিষ্ঠাতা লেসলি লক বলেন, এই বাড়ি নির্মাণে প্রিন্টিংয়ের পেছনে সময় লাগবে তিনশ ৩০ ঘন্টা।,“অনেক রাজ্যেই আপনি বেশ কিছু সংখ্যক থ্রিডি প্রিন্ট করা বাড়ি খুঁজে পাবেন।” --বলেন লক।,“একটি দোতলা বাড়ি প্রিন্ট করতে আপনার অন্যতম প্রয়োজনীয় উপাদান হলো এর যন্ত্র। এতে অনেক চ্যালেঞ্জও রয়েছে। এর উদাহরণ হিসেবে ধরা যায়, দোতলা বাড়ি প্রিন্ট করার সময় বিভিন্ন কাঠামোগত চ্যালেঞ্জ ও লজিস্টিক চ্যালেঞ্জের মতো বিষয়গুলো।”,তিনি আরও বলেন, কাঠের ফ্রেমিং’সহ এই তিন বেডরুমের বাড়ির প্রায় অর্ধেক কাজ এরইমধ্যে শেষ হয়ে গেছে।,কারা তৈরি করছেন এই বাড়ি? লক বলেন, তারা নিজেদের নাম প্রকাশ করতে চান না।,দুই বছরের এই প্রকল্পে যৌথভাবে কাজ করেছে ‘হ্যানা’ ও নির্মাণ প্রকৌশল কোম্পানি ‘পেরি থ্রিডি কনস্ট্রাকশন অ্যান্ড চাইভ’।,এই উদ্ভাবনী কৌশল একদিন তুলনামূলক দ্রুত ও কম খরচে একাধিক পরিবারের বাড়ি তৈরির আশাবাদ ব্যক্ত করেন চাইভের প্রধান কাঠামো প্রকৌশলী হিকমাত জেরবে।,জলবায়ু পরিবর্তনের কারণে টেক্সাসে বাড়তে থাকা বিভিন্ন হ্যারিকেন, ভারী ঝড় ও অন্যান্য গুরুতর আবহাওয়ার পরিস্থিতিও এর কংক্রিট সহ্য করতে পারে বলে প্রতিবেদনে উল্লেখ করেছে রয়টার্স।,আর এই প্রিন্টার নিজেই সকল ভারোত্তলনের কাজ করায় কনস্ট্রাকশন সাইটে তুলনামূলক কম জনবল প্রয়োজন পড়ে।,“বিভিন্ন ঐতিহ্যগত নির্মাণকাজের নিয়ম, কীভাবে কী করতে হয়, কাঁচামাল ও কাঁচামালের আচরণ সম্পর্কে আপনারা জানেন। তবে, এখানে সবকিছুই নতুন।” --বলেন জেরবে।,“এর কাঁচামাল নতুন। সাধারণ অর্থে, কংক্রিট একটি পুরোনো কাঁচামাল হলেও, থ্রিডি প্রিন্টিংয়ের বেলায় এটি একেবারেই নতুন কিছু।”,Copyright © 2022, bdnews24",bn,2023-01-13 08:01:00+06:00
Bdnews24,"যুক্তরাষ্ট্রে টর্নেডো, বজ্রঝড়ে ৬ মৃত্যু",world,https://bangla.bdnews24.com/world/na14yefl6m,"যুক্তরাষ্ট্রের আলাব্যামায় টর্নেডো ও বজ্রঝড়ে অন্তত ছয়জনের মৃত্যু হয়েছে বলে স্থানীয় কর্মকর্তারা জানিয়েছেন।,বৃহস্পতিবার অন্তত একটি টর্নেডো অটাগা কাউন্টির ভেতর দিয়ে তাণ্ডব চালিয়ে গেছে বলে জানিয়েছেন তারা।,বার্তা সংস্থা রয়টার্স জানিয়েছে, অটাগা কাউন্টির শেরিফের এক মুখপাত্র ঝড়ে ছয়জনের মৃত্যুর কথা নিশ্চিত করলেও বিস্তারিত আর কিছু জানাননি।,আলাব্যামার গভর্নর কে আইভি টুইটারে বলেছেন, “আমাদের অঙ্গরাজ্যজুড়ে বয়ে যাওয়া ঝড়গুলোতে ছয়জনের মৃত্যুর খবর শুনে আমি দুঃখিত। আমরা বিধ্বংসী আবহাওয়ার সঙ্গে অনেক বেশি পরিচিত, কিন্তু আমাদের লোকজন এর সঙ্গে মানিয়ে চলতে সক্ষম।” ,অটাগা কাউন্টির ময়নাতদন্তকারী কর্মকর্তা বলেছেন, টর্নেডোর তাণ্ডবের সময় উড়ে আসা বস্তুর আঘাতে অন্তত চারজনের মৃত্যু হয়েছে। মৃতদের বিষয়ে তিনি আর কিছু জানেন না বলে জানিয়েছেন। ,ঝড়ে আলাব্যামার সবচেয়ে ক্ষতিগ্রস্ত ছয়টি কাউন্টি, অটাগা, চেম্বার্স, কুসা, ডালাস, এলমোর ও টালাপুসায় বৃহস্পতিবার জরুরি অবস্থা জারি করেছেন গভর্নর আইভি।    ,প্রবল ঝড় ও ভারি বৃষ্টিতে আলাব্যামার পাশাপাশি জর্জিয়া ও মিসিসিপি অঙ্গরাজ্যের কিছু অংশের ঘরবাড়ি ক্ষতিগ্রস্ত হয়েছে। এসব এলাকার হাজার হাজার গ্রাহক বিদ্যুৎবিহীন অবস্থায় রয়েছেন।,ঝড়ের কারণে জর্জিয়ার হার্টসফিল্ড-জ্যাকসন আটলান্টা আন্তর্জাতিক বিমানবন্দর ও নর্থ ক্যারোলাইনার শার্লট ডগলাস আন্তর্জাতিক বিমানবন্দরের আড়াইশটিরও বেশি ফ্লাইটের সূচী বাতিল করা হয়েছে।, ,Copyright © 2022, bdnews24",bn,2023-01-13 08:10:00+06:00
Bdnews24,"ইজতেমা: রান্নায় ময়লা পানি, ডায়রিয়া নিয়ে হাসপাতালে",samagrabangladesh,https://bangla.bdnews24.com/samagrabangladesh/g44uv4v9au,"টঙ্গীর তুরাগ তীরে বিশ্ব ইজতেমার ময়দানে অবস্থানরত অনেকেই ঠাণ্ডাজ্বরের পাশাপাশি আক্রান্ত হচ্ছেন ডায়ারিয়ায়।,আক্রান্তরা ইজতেমা ময়দানের পাশে থাকা ফ্রি মেডিকেল ক্যাম্প ও টঙ্গী শহীদ আহসান উল্লাহ মাস্টার জেনারেল হাসপাতালে চিকিৎসা নিয়েছেন।,ময়দানের ১ নম্বর খিত্তায় অবস্থানরত গাজীপুর নগরের ভোগড়া এলাকার বাসিন্দা মাসুদ রানা বলেন, পাশের ১৩ ও ১৪ নম্বর টয়লেট ভবনের সামনে থাকা হাউসের পানি ময়লা। ময়লাগুলো অধিকাংশ সময় ভাসতে দেখা যায়।,“ময়লা এ পানি রান্নাবান্না ও খাবারের কাজে ব্যবহার করছেন ইজতেমায় আসা লোকজন। ফলে ডায়রিয়াসহ নানা রোগে আক্রান্ত হচ্ছেন তারা।”,ময়মনসিংহ থেকে আসা মোবারক হোসেন বলেন, ইজতেমা মাঠের ভেতরে জায়গা না পাওয়ায় ফুটপাতসহ রাস্তার আশেপাশে খোলা জায়গায় পলিথিন কিংবা ত্রিপল টানিয়ে লোকজন অবস্থান করছেন।,এতে শীত ও কুয়াশার কারণে তিনিসহ অনেকেই জ্বর ও ঠাণ্ডায় আক্রান্ত হয়ে পড়েছেন। ধুলোবালি কারণে অনেকে অ্যাজমাতেও ভুগছেন। ,ইজতেমা ময়দানে হামদর্দ ফ্রি মেডিকেল ক্যাম্পের কর্তব্যরত চিকিৎসক মো. খোরশেদ আলম জানান, এখন পর্যন্ত ইজতেমায় আসা প্রায় দুই হাজার মানুষকে তারা চিকিৎসা দিয়েছেন; তাদের অধিকাংশই ডায়রিয়া, অ্যাজমা ও জ্বরে আক্রান্ত।,টঙ্গীর শহীদ আহসান উল্লাহ মাস্টার জেনারেল হাসপাতালের পরিচালক মোহাম্মদ জাহাঙ্গীর আলম বলেন, শুক্রবার দুপুর পর্যন্ত ২৪ ঘণ্টায় ইজতেমায় আসা ১ হাজার ৩১৩ জন তার হাসপাতালে চিকিৎসা নিয়েছেন।,“এখন পর্যন্ত এক বিদেশিসহ ১০ জন ভর্তি রয়েছেন। আর তিনজনকে উন্নত চিকিৎসার জন্য ঢাকায় পাঠানো হয়েছে।”,এ বিষয়ে জানতে গাজীপুর জনস্বাস্থ্যর নির্বাহী প্রকৌশলী মো. আলমগীর হোসেনের সঙ্গে একাধিকবার যোগাযোগের চেষ্টা করলেও তাকে পাওয়া যায়নি।,শুক্রবার ফজরের নামাজের পর মুসলমানদের দ্বিতীয় বৃহত্তম এই বিশ্ব সম্মিলনের কার্যক্রম শুরু হয়। রোববার আখেরি মোনাজাতের মধ্য দিয়ে ইজতেমার প্রথম পর্ব শেষে ২০ থেকে ২২ জানুয়ারি হবে দ্বিতীয় পর্ব।,এবার প্রথম পর্বের ইজতেমায় অংশ নিচ্ছেন মাওলানা জোবায়েরের অনুসারীরা। আর দিল্লির মাওলানা সাদ কান্ধলভীর অনুসারীরা অংশ নেবেন দ্বিতীয় পর্বের ইজতেমায়।,বিশ্ব ইজতেমা শুরুর একদিন আগেই বৃহস্পতিবার ময়দান কানায়-কানায় পূর্ণ হয়ে যায়। মানুষের চলাচলের কারণে সকাল থেকেই ভয়াবহ যানজটের কবলে পড়ে ঢাকা-ময়মনসিংহ মহাসড়কসহ আশপাশের সব রাস্তা।,এবারের ইজতেমায় অন্য কয়েক বছরের তুলনায় লোকজনের সমাগম একটু বেশি। মূল ময়দানে জায়গা না পেয়ে অনেক মানুষ শীত উপেক্ষা করে ময়দানের বাইরে ফুটপাতে ও টয়লেট বিল্ডিং এর ছাদে খোলা আকাশের নিচে অবস্থান নিয়েছেন।,Copyright © 2022, bdnews24",bn,2023-01-13 08:16:00+06:00
Bdnews24,নাটোরে শিক্ষার্থীদের কাছে পর্নোগ্রাফি বিক্রির অভিযোগে গ্রেপ্তার ৪,samagrabangladesh,https://bangla.bdnews24.com/samagrabangladesh/4w76a5mv9a,"নাটোরের বাগাতিপাড়া উপজেলায় মোবাইল ও কম্পিউটার ব্যবসার আড়ালে শিক্ষার্থী, যুবকদের কাছে পর্নোগ্রাফি বিক্রি ও সংরক্ষণের অভিযোগে চার জনকে গ্রেপ্তার করেছে র‌্যাব। ,বৃহস্পতিবার বিকেল সাড়ে ৫টা থেকে রাত ৮টা পর্যন্ত উপজেলার লোকমানপুর ও বাজিতপুর বাজারে অভিযান চালিয়ে তাদের গ্রেপ্তার করা হয় বলে জানান র‍্যাব নাটোর ক্যাম্পের কোম্পানি কমান্ডার অতিরিক্ত পুলিশ সুপার মো. ফরহাদ হোসেন।  ,সিপিসি-২ নাটোর ক্যাম্প, র‍্যাব-৫ এর পর্নোগ্রাফি বিরোধী এই অভিযানে চারটি সিপিইউ, সাতটি হার্ডডিস্ক, চারটি মনিটর, তিনটি কি-বোর্ড, তিনটি মাউস ও আটটি কম্পিউটার ক্যাবল জব্দ করা হয়েছে বলেও জানান তিনি। ,আটকরা হলেন- উপজেলার পূর্বস্বরাপপুর এলাকার মো. রাজিব হোসেন (২৮), বাজিতপুর এলাকার মো. জাহাঙ্গীর আলম (২৮),  একই এলাকার মো. উজ্জল হোসেন (২৪) এবং লালপুর উপজেলার কামারহাটি তেনাচুড়া এলাকার মো. জিয়াউর রহমান (৩৯)। ,প্রাথমিক জিজ্ঞাসাবাদে গ্রেপ্তাররা পর্নোগ্রাফি সংরক্ষণ এবং দীর্ঘদিন ধরে বিক্রি করে আসছে বলে স্বীকার করেছে জানিয়ে র‍্যাব কর্মকর্তা ফরহাদ বলেন, “এই ব্যবসায়ীরা সাধারণত মোবাইল মেরামত, যন্ত্রাংশ বিক্রিসহ গান, সিনেমা, অডিও, ভিডিও বিভিন্ন মানুষের মোবাইল বা মেমোরি কার্ডে টাকার বিনিময়ে আপলোড করেন। ,“এসবের আড়ালে অর্থের বিনিময়ে তারা এলাকার তরুণ, যুবক ও স্কুল-কলেজের শিক্ষার্থীদের কাছে মোবাইল বা মেমোরি কার্ডে পর্নোগ্রাফিক ভিডিও, ছবি সরবরাহ করতেন।” ,এ ঘটনায় বাগাতিপাড়া থানায় পর্নোগ্রাফি নিয়ন্ত্রণ আইনে মামলা দায়ের করা হয়েছে বলে জানান অতিরিক্ত পুলিশ সুপার ফরহাদ হোসেন।,Copyright © 2022, bdnews24",bn,2023-01-13 08:43:00+06:00
Bdnews24,বাইডেনের সাবেক কার্যালয়ে গোপন নথি: তদন্তে স্পেশাল কাউন্সেল নিয়োগ,world,https://bangla.bdnews24.com/world/utuijt9xrq,"যুক্তরাষ্ট্রের প্রেসিডেন্ট জো বাইডেনের বাড়ি ও এককালে ব্যবহৃত কার্যালয়ে পাওয়া রাষ্ট্রীয় গোপন নথি বেআইনিভাবে সংরক্ষণের বিষয়টি তদন্তে একজন স্পেশাল কাউন্সেলকে নিয়োগ দেওয়া হয়েছে।,বৃহস্পতিবার মার্কিন অ্যাটর্নি জেনারেল মেরিক গারল্যান্ড ওই স্পেশাল কাউন্সেলের নাম ঘোষণা করেন বলে জানিয়েছে বার্তা সংস্থা রয়টার্স।,এর আগে সাবেক প্রেসিডেন্ট ডনাল্ড ট্রাম্পের বাড়ি থেকে গোপন নথি উদ্ধারের ঘটনার বিস্তৃত তদন্তেও একজনকে স্পেশাল কাউন্সেল হিসেবে নিয়োগ দেওয়া হয়েছিল। ,সেসময় ডেমোক্র্যাট বাইডেন তার রিপাবলিকান উত্তরসূরীর গোপন নথি নিজের কাছে রেখে দেওয়া সংক্রান্ত বিষয়ে কড়া সমালোচনা করেছিলেন, এখন সেই সমালোচনার তীরে তিনিও বিদ্ধ হচ্ছেন।,এই ঘটনা তার রাজনৈতিক ভবিষ্যতেও কালো ছায়া ফেলতে পারে বলে অনেকে মনে করছেন। বাইডেন ও ট্রাম্প দুজনই ২০২৪ সালের প্রেসিডেন্ট নির্বাচনে নিজ নিজ দলের প্রার্থী হওয়ার দৌড়ে রয়েছেন।,ট্রাম্পের অধীনে মেরিল্যান্ডের শীর্ষ কেন্দ্রীয় কৌঁসুলির দায়িত্ব পালন করা রবার্ট হুরকে বাইডেনের সাবেক কার্যালয়ে পাওয়া গোপন নথি নিয়ে তদন্তে স্পেশাল কাউন্সেল হিসেবে নিয়োগ দিয়েছেন গারল্যান্ড।,কৌঁসুলি হুর বাইডেনের ডেলওয়্যারের বাড়ি ও ওয়াশিংটন ডিসিতে তার এককালের ব্যক্তিগত কার্যালয় থেকে পাওয়া নথিগুলো সেসব স্থানে অন্যায়ভাবে রাখা হয়েছিল কিনা তা খতিয়ে দেখবেন।,“কোনো ব্যক্তি বা প্রতিষ্ঠান আইন ভেঙেছে কিনা, হুর তা খতিয়ে দেখবেন,” বলেছেন গারল্যান্ড।,হোয়াইট হাউস জানিয়েছে, কিছু গোপন নথি বাইডেনের বাড়ির গ্যারেজ ও সংশ্লিষ্ট কক্ষে পাওয়া গেছে। তারা এ সংক্রান্ত তদন্তে সহায়তারও আশ্বাস দিয়েছে।,“এই নথিগুলো যে অসাবধানতাবশত ভুল স্থানে রয়ে গেছিল এবং প্রেসিডেন্ট ও তার আইনজীবীরা যে ভুল ধরতে পেরে দ্রুত ব্যবস্থা নিয়েছেন, বিস্তৃত পর্যালোচনায় তা উঠে আসবে বলে বিশ্বাস আমাদের,” বিবৃতিতে বলেছেন হোয়াইট হাউসের আইনজীবী রিচার্ড সউবার।,তার করভেট গাড়ির পাশেই যে সরকারি গোপন নথি পড়ে আছে এমনটা প্রেসিডেন্ট জানতেন কিনা, এমন প্রশ্নের জবাবে বাইডেন বৃহস্পতিবার বলেন, সবই ছিল তালাবদ্ধ গ্যারেজে।,“এমন নয় যে এগুলো রাস্তায় পড়ে ছিল। মানুষ জানে, আমি গোপন নথি ও জিনিসপত্রকে গুরুত্ব সহকারেই নিই,” বলেছেন তিনি।,রাজনৈতিকভাবে সংবেদনশীল মামলাগুলোতেই সাধারণত স্পেশাল কাউন্সেল নিয়োগ দেওয়া হয়; যিনি বিচার মন্ত্রণালয় থেকে কিছু মাত্রায় স্বাধীনতা পান।,ট্রাম্প এবং বাইডেন উভয়কেই এখন স্পেশাল কাউন্সেলের তদন্তের মুখোমুখি হতে হচ্ছে। কাছাকাছি ঘটনা হলে দুজনের ক্ষেত্রে অভিযোগ একই রকম নয়, বলছেন আইন বিশেষজ্ঞরা।,হোয়াইট হাউস বলছে, বাইডেনের অ্যাটর্নিরা সামান্য সংখ্যক গোপন নথি পেয়ে সঙ্গে সঙ্গেই সেগুলো কর্তৃপক্ষের হাতে তুলে দিয়েছেন। অন্যদিকে ট্রাম্প তার কাছে থাকা নথি জমা দেননি, শেষে গত বছরের অগাস্টে এফবিআই তল্লাশি চালিয়ে তার বাড়ি থেকে ১০০টির মতো গোপন নথি উদ্ধার করে। নথি সংক্রান্ত তদন্তে ট্রাম্প ও তার কর্মীরা বাধা সৃষ্টি করেছেন কিনা, সে বিষয়ক প্রশ্নও আছে।,ট্রাম্পের কাছ থেকে পাওয়া গোপন নথি নিয়ে তদন্তে নিযুক্ত স্পেশাল কাউন্সেল ২০২০ সালের নির্বাচনে বাইডেনের কাছে হারের ফল উল্টে দিতে রিপাবলিকানদের চেষ্টার তদন্তেরও নেতৃত্ব দিচ্ছেন।,প্রেসিডেন্ট পদে থাকায় বাইডেনের জন্য আইনি ঝুঁকিও কম। তিনি যেকোনো গোপন নথির গোপনীয়তা তুলে নেওয়ার বিস্তৃত ক্ষমতা রাখেন, ওভাল অফিসের হর্তাকর্তার বিরুদ্ধে ফৌজদারি অভিযোগ না আনার নীতিতে যুক্তরাষ্ট্রের বিচার মন্ত্রণালয় দীর্ঘদিন অবিচল থাকায় বিচারের মুখোমুখি হওয়া থেকে বাঁচার সুযোগও বেশি তার।  ,২০২১ সালের জানুয়ারিতে মেয়াদ শেষ হওয়া ট্রাম্পের অবশ্য এ ধরনের কোনো রক্ষাকবচ নেই।, ,Copyright © 2022, bdnews24",bn,2023-01-13 08:55:00+06:00
Bdnews24,কুমিল্লায় ‘ডাকাত’ সন্দেহে ২ জনকে পিটিয়ে হত্যা,samagrabangladesh,https://bangla.bdnews24.com/samagrabangladesh/bc8fhzfhpr,"কুমিল্লার মুরাদনগর উপজেলায় ‘ডাকাত’ সন্দেহে গণপিটুনিতে দুই যুবককে হত্যার ঘটনা ঘটেছে। গণপিটুনির শিকার আরও একজনের অবস্থা আশঙ্কাজনক।,বৃহস্পতিবার রাত সাড়ে ১১টার দিকে উপজেলার দারোরা ইউনিয়নের পালাসুতা গ্রামের নাবু মিয়ার বাড়ি থেকে আটক করে তিন জনকে গণপিটুনি দেওয়া হয় বলে জানিয়েছেন মুরাদনগর থানার ওসি কামরুজ্জামান তালুকদার।,নিহতরা হলেন- পালাসুতা গ্রামের গিয়াস উদ্দিনের ছেলে ইসমাইল হোসেন (৩১) ও একই ইউনিয়নের কাজিয়াতল গ্রামের আবদুস সালামের ছেলে নুর আলম (৩০)। এ ঘটনায় গুরুতর আহত আরেক যুবকের নাম শাহজাহান মিয়া।,ওসি কামরুজ্জামান তালুকদার জানান, বৃহস্পতিবার রাত সাড়ে ১১টার দিকে উপজেলার হিরারকান্দা গ্রাম থেকে মাইকে ঘোষণা দেওয়া হয় বিভিন্ন স্থানে গণডাকাতি হচ্ছে। এ খবরে গ্রামবাসী সর্তক অবস্থানে থাকে।,এক পর্যায়ে পালাসুতা গ্রামের একটি ওয়াজ-মাহফিলের মাইক থেকে গ্রামে ডাকাত ঢুকেছে বলে ঘোষণা দেওয়া হয়।,পরে স্থানীয়রা পালাসুতা গ্রামের নাবু মিয়ার বাড়িতে ‘আশ্রয় নেওয়া’ তিন যুবককে আটক করে গণপিটুনি দেয়।,খবর পেয়ে রাত ২টার দিকে পুলিশ ঘটনাস্থল থেকে গুরুতর আহত তিনজনকে উদ্ধার করে কুমিল্লা মেডিকেল কলেজ হাসপাতালে নিয়ে যায়। সেখানে চিকিৎসক দুজনকে মৃত ঘোষণা করেন। আরেকজন আশঙ্কাজনক অবস্থায় চিকিৎসাধীন রয়েছেন বলে জানান ওসি।,নাম প্রকাশ না করার শর্তে ওই গ্রামের অন্তত তিন বাসিন্দা বলেন, পাশের কেওট গ্রামে ডাকাতি করতে গিয়ে ধাওয়া খেয়ে তিন জন ওই বাড়িতে এসে আশ্রয় নিয়েছিল।,তারা বলেন, গত কয়েকদিনের মধ্যে পালাসুতা গ্রামের প্রবাসী রিপন মিয়ার বাড়ি, কাজিয়াতল গ্রামের রহুল আমিনের বাড়িসহ একাধিক ডাকাতির ঘটনা ঘটে। এরপর থেকে ওই এলাকায় ডাকাত আতঙ্ক ছড়িয়ে পড়ে।,বৃহস্পতিবার রাত ১১টার পর পালাসুতা গ্রামে ডাকাতির ঘটনা ঘটেছে বলে মসজিদ ও ওয়াজ মাহফিল থেকে মাইকে ঘোষণা দেওয়া শুরু হয়। এর পর ডাকাত প্রতিরোধে লাঠিসোঁটা নিয়ে গ্রামের রাস্তায় অবস্থান করে স্থানীয়রা।,এ সময় পাশের গ্রামে ডাকাতি করতে গিয়ে ধাওয়া খেয়ে তিন যুবক এক বাড়িতে আশ্রয় নেওয়ার খবরে ‘ডাকাত-ডাকাত’ বলে তাদের আটক করে গণপিটুনি দেয় লোকজন।,ওসি কামরুজ্জামান বলেন, “নিহতদের মরদেহ হাসপাতালের মর্গে পাঠানো হয়েছে। আমরা ঘটনাটি তদন্ত করে দেখছি।”,Copyright © 2022, bdnews24",bn,2023-01-13 08:03:00+06:00
Bdnews24,"‘আমায় তো কেউ নিমন্ত্রণ করেনি’, নিজের বিয়ের খবরে বললেন সিদ্ধার্থ",glitz,https://bangla.bdnews24.com/glitz/421hr5sbiv,"আগামী মাসের শুরুতেই সিদ্ধার্থ মালহোত্রা ও কিয়ারা আদভানির বিয়ের যে খবরে মেতেছে বলিউড, সে বিষয়ে ‘বিস্ময়’ প্রকাশ করেছেন সিদ্ধার্থ।,তার ভাষ্য, ওই খবরে তিনিও পড়েছেন। কিন্তু কেউ তাকে নিমন্ত্রণ না করায় এ বিষয়ে তার কিছুই জানা নেই! ,টাইমস অব ইন্ডিয়া জানিয়েছিল, অভিনেত্রী কিয়ারা আদভানির সঙ্গে সিদ্ধার্থর বিয়ের দিন ঠিক হয়েছে ৬ ফেব্রুয়ারি। বিয়ের অনুষ্ঠান হবে রাজস্থানের জয়সলমীরের এক বিলাসবহুল হোটেলে।,পাপারাজ্জিদের ক্যামেরায় একাধিকবার এই জুটি ধরা পড়লেও প্রেমের সম্পর্ক নিয়ে এখন পর্যন্ত সিদ্ধার্থ বা কিয়ারার কেউই মুখ খোলেননি। এমনকি বিয়ের তারিখ জানাজানির খবর জানতে চাইলেও এড়িয়ে গেছেন সিদ্ধার্থ।,পিংকভিলা জানিয়েছে এক সাক্ষাৎকারে সিদ্ধার্থকে বিয়ের তারিখ নিয়ে জিজ্ঞাসা করা হয়েছিল।,সিদ্ধার্থর উত্তর, ”হ্যাঁ খবরে দেখেছিলাম, দুয়েকবার বিয়ের খবর পড়লামও, দিনক্ষণ, ভেনু সবই লিখেছে। কিন্তু আমার বিয়ে নাকি? আমার জানা নেই। আমাকে তো কেউ নিমন্ত্রণ করেনি।“,সিদ্ধার্থ সাফ জানিয়ে দিয়েছেন, তার বিয়ে নিয়ে যার যা খুশি ভাবতে পারে, তাতে তিনি বিচলিত নন। তবে বিয়ের চেয়ে তার কাজের খবর নিলেই ‘বেশি ভালো হত’।,৬ ফেব্রুয়ারি কিয়ারা-সিদ্ধার্থর বিয়ের তারিখ ধরে এর আগের দুই দিন ৪ ও ৫ ফেব্রুয়ারি পরিবারের সদস্য ও ঘনিষ্ঠজনদের নিয়ে মেহেদী, হলুদ ও সংগীতের অনুষ্ঠানের পসরা সাজানো হয়েছে বলে জানিয়েছে টাইমস অব ইন্ডিয়া।,বিয়ের গুঞ্জনের মধ্যেই অবশ্য সিদ্ধার্থ ও কিয়ারার মনোমালিন্যের খবরও এসেছে। আর এর কারণ অভিনেতা বরুণ ধাওয়ান। গুঞ্জন বলছে, একটি ঘনিষ্ঠ দৃশ্যের ফটোশুটে কিয়ারাকে চুমু খেয়েছেন বরুণ, যা চিত্রনাট্যে ছিল না। তার তাতেই চটেছেন সিদ্ধার্থ।,‘হঠাৎ’ ঘটে যাওয়া ঘটনাটিতে কিয়ারাও অপ্রস্তুত হয়ে যান। যদিও নিজেকে সামলে শুটিং শেষ করেন এই নায়িকা। ,সিদ্ধার্থ এখন তার পরবর্তী সিনেমা ‘মিশন মজনু’র মুক্তির অপেক্ষায়। আর কিয়ারা আদভানির ’সত্যপ্রেম কি কথা’ মুক্তি পাবে এ বছরই। ,Copyright © 2022, bdnews24",bn,2023-01-13 09:17:00+06:00
Bdnews24,মৃণাল চরিত্রে যেমন দেখতে চঞ্চল,glitz,https://bangla.bdnews24.com/glitz/03arua3k4g,"প্রয়াত চলচ্চিত্রকার মৃণাল সেনের ‘বায়োপিকে’ বাংলাদেশের আভিনেতা চঞ্চল চৌধুরীর ‘লুক’ প্রকাশ হয়েছে। সামনে এসেছে সিনেমায় মৃণাল সেনের স্ত্রী গীতা সেন হয়ে আসা কলকাতার অভিনেত্রী মনামি ঘোষের লুকও।,নির্মাতা সৃজিত মুখার্জির ফেইসবুকে দুই অভিনয় শিল্পীর প্রথম ‘লুক’ পোস্ট করেছেন অতনু রায় নামে পশ্চিমবঙ্গের এক সাংবাদিক।,গত বছরের শেষ নাগাদ খবর আসে ভারতীয় বাংলা সিনেমায় প্রয়াত চলচ্চিত্রকার মৃণাল সেনের ‘বায়োপিক’ নির্মাণ করছেন নির্মাতা সৃজিত মুখার্জি, তাতে নাম ভূমিকায় অভিনয় করবেন বাংলাদেশের অভিনেতা চঞ্চল চৌধুরী।,কেন চঞ্চলকে বেছে নিলেন, সেই ব্যাখ্যায় কলকাতার এই নির্মাতার ভাষ্য হল, “প্রথমত দুজনের মুখের মিল আছে। সেটা কাকতালীয়। কিন্তু মৃণাল সেনের মতই চঞ্চলের চোখের দৃষ্টি অত্যন্ত ধারালো এবং সজাগ। তা ছাড়াও তার রাজনীতি চেতনা, যাপন এবং দৃষ্টিভঙ্গির সঙ্গেও চঞ্চলের প্রচুর মিল পাওয়া যায়। সেটা কাকতালীয় হতে পারে। কিন্তু মিলটা আছে।”,সে সময় ইনস্টগ্রামে সিনেমাটির একটি পোস্টারও শেয়ার করেন সৃজিত।,এর দিন কয়েক পর জানা যায়, বায়োপিকের নাম ‘পদাতিক’, এছাড়া সিনেমায় মৃণাল সেনের স্ত্রী গীতা সেনের চরিত্রে দেখা যাবে পশ্চিমবঙ্গের অভিনেত্রী মনামী ঘোষকে।,এ সিনেমায় কাজের সুযোগ পেয়ে উচ্ছ্বসিত মনামি জানিয়েছিলেন, সৃজিতের সঙ্গে তার এটাই প্রথম কাজ।,বয়োপিকের চিত্রনাট্যও লিখেছেন সৃজিত, এ কাজে তাকে সহযোগিতা করেছেন মৃণাল সেনের ছেলে কুণাল। সিনেমাটি প্রযোজনা করছেন ফিরদৌসুল হাসান।,জানুয়ারির মাঝামাঝি থেকে সিনেমার শুটিং শুরু করার পরিকল্পনা করেছেন সৃজিত। অবশ্য তার আগে চিত্রনাট্য নিয়ে শিল্পীদের সাথে বসছেন পরিচলাক।,সৃজিত এর আগে এ বায়োপিকটি ওয়েব সিরিজ আকারে আনতে চেয়েছিলেন।পরে সিদ্ধান্ত বদলে সিনেমা করতে চাইছেন। ,Copyright © 2022, bdnews24",bn,2023-01-13 09:01:00+06:00
Bdnews24,টুঙ্গিপাড়ায় ৪৮ কৃষকের ‘যৌথ খামারে’ ধান চাষ শুরু,samagrabangladesh,https://bangla.bdnews24.com/samagrabangladesh/x1ljdssw1l,"গোপালগঞ্জের টুঙ্গিপাড়া উপজেলায় ৪৮ জন কৃষকের ১৫০ বিঘা যৌথ জমিতে ‘সমলয়’ পদ্ধতিতে বোরো ধানের চাষাবাদ শুরু হয়েছে। ,যান্ত্রিকীকরণ ও আধুনিক চাষাবাদের এই পদ্ধতিতে কম খরচে কৃষক অধিক ধান উৎপাদন করতে পারবেন বলে জানিয়েছেন কৃষি কর্মকর্তারা। ,শুক্রবার সকালে উপজেলার কুশলী ইউনিয়নের রামচন্দ্রপুর গ্রামে সমালয়ে চাষাবাদের উদ্বোধন করে টুঙ্গিপাড়া উপজেলা নির্বাহী কর্মকর্তা মো. আল মামুন বলেন, “এই পদ্ধতির চাষাবাদে কৃষকের বিঘা প্রতি অন্তত ১২ হাজার টাকা সাশ্রয় হবে। এ ছাড়া বিঘা প্রতি হাইব্রিডে ৩০ মণের স্থলে ৩৫ মণ ধান উৎপাদিত হবে। উফশী জাতে ২৫ মণের স্থলে ৩০ মণ ধান উৎপাদিত হবে।” ,আধুনিক চাষাবাদ ও কৃষি যান্ত্রিকীকরণের জন্য বিজ্ঞানীদের উদ্ভাবিত ‘সমলয়’ নামের এই পদ্ধতিতে বীজতলা থেকে শুরু করে ধান মাড়াই পর্যন্ত সবই করা হবে আধুনিক যন্ত্রের মাধ্যমে। স্বল্প মানুষের শ্রমে যন্ত্রের মাধ্যমে এই চাষের জমিতে কোনো আইল থাকে না। ফলে সংশ্লিষ্ট কৃষকদের জমিতে বীজতলা থেকে ফসল কাটা সবই একইসময়ে একইসঙ্গে করা হয়। ,টুঙ্গিপাড়া উপজেলা কৃষি কর্মকর্তা মো. জামাল উদ্দিন জানান, রামচন্দ্রপুর গ্রামের ৪৮ জন কৃষকের জমিতে এই পদ্ধতির চাষাবাদ হচ্ছে। চাষাবাদের শুরুতে ট্রেতে বীজতলা করা হয়েছে। ,তিনি জানান, প্রচলিত চাষাবাদে প্রতি বিঘায় হাইব্রিড ধানবীজ চার কেজি ও উফশী ধানবীজ আট কেজি দিয়ে বীজতলা তৈরি করতে হয়। সেখানে সমলয়ে চাষাবাদে বিঘা প্রতি বীজ খরচ অর্ধেক হয়েছে। এতে কৃষকের খরচ বেঁচেছে। ,১৫০ বিঘা জমিতে ধানের চারা রোপন করা হয়েছে রাইস ট্রান্সপ্লান্টার দিয়ে। এতে বিঘা প্রতি খরচ হয়েছে মাত্র এক হাজার ২০০ টাকা। শ্রমিক দিয়ে ধান রোপন করতে গেলে অন্তত ছয় হাজার টাকা খরচ হত। ,এ ছাড়া নিড়ানী দেওয়া হবে উইডার মেসিন দিয়ে। এতে মাত্র দুই জন শ্রমিক প্রয়োজন হবে। এক্ষেত্রে অন্তত ১০ জন শ্রমিকের মজুরী সাশ্রয় হবে।,এসব জমিতে ধান পাকার পর কম্বাইন্ড হারবেস্টার দিয়ে কেটে মাড়াই করে দেওয়া হবে। এই মেশিন দিয়ে এক বিঘা জমির ধান কাটতে মাত্র দেড় হাজার টাকা ব্যয় হবে। এতে সাশ্রয় হবে অন্তত সাড়ে সাত হাজার টাকা। ,এই পদ্ধতির চাষাবাদে ২০ থেকে ২২ দিন বয়সের ধানের চারা রোপন করতে হয়। তাই ধানের উৎপাদনও বেড়ে যায়। ,ওই কর্মকর্তা আরও বলেন, টুঙ্গিপাড়া উপজেলায় চলতি বোরো মৌসুমে আট হাজার ৪০০ হেক্টর জমিতে বোরো ধানের আবাদ হচ্ছে। এরমধ্যে আইল রয়েছে প্রায় ১২৬ হেক্টর। জমির আইল আনাবদী থাকে। সব জমিতে সমলয়ে চাষাবাদ হলে ওই জমিও চাষাবাদের আওতায় আসত। এতে আরও ৭৫৬ মেট্রিক টন ধান বেশি উৎপাদন হত। ,এই চাষাবাদ ছড়িয়ে দিতে পারলে দেশ খাদ্য উৎপাদনে আরও সমৃদ্ধ হবে বলে মন্তব্য করেন এই কৃষি কর্মকর্তা । ,রামচন্দ্রপুর গ্রামের কৃষক মো. নাজিম বলেন, “এই পদ্ধতিতে চাষাবাদে খরচ সাশ্রয় হচ্ছে। কৃষি কর্মকর্তারা বলেছেন ধানের ফলনও ভাল হবে। ভাল ফলন পেলে অধিক লাভবান হবো বলে আশা করছি।”,একই গ্রামের কৃষক মহিব শেখ বলেন, “নতুন পদ্ধতির চাষাবাদে সবই যন্ত্রের ব্যবহার। এখানে শ্রমিক তেমন লাগে না। ধান কাটার সময় শ্রমিক সংকট প্রকট আকার ধারণ করে। ,“তখন শ্রমিককে এক হাজার টাকা মজুরী দিতে হয়। ধান নিয়ে আমাদের দুঃশ্চিন্তার শেষ থাকে না। এই চাষাবাদে অধিক ফলন পেয়ে দ্রুত ধান ঘরে তুলতে পারব। এতে আমাদের অধিক লাভ হবে।” ,গোপালগঞ্জ কৃষি সম্প্রসারণের উপ-পরিচালক ড. অরবিন্দ কুমার রায় বলেন, সরকার কৃষিকে যান্ত্রিকীকরণ করতে চাইছে। এই পদ্ধতিতে চাষাবাদে শ্রমিক কম লাগে। এছাড়া ধানের উৎপাদন বৃদ্ধি পায়। ,এই পদ্ধতির চাষাবাদে একই জাতের ফসল আবাদ করতে হয়। ম্যানেজমেন্ট ও সেচ-নিকাশ খুব সহজ। ধানের অধিক ফলন পেয়ে কৃষক লাভবান হন। এই পদ্ধতির চাষাবাদ সম্প্রসারিত হলে দেশের খাদ্য উৎপাদন আরো বৃদ্ধি পাবে বলে জানান ওই কর্মকর্তা । ,রামচন্দ্রপুর গ্রামে সমালয়ে চাষাবাদের উদ্বোধনী অনুষ্ঠানে আরও বক্তব্য রাখেন উপজেলা ভাইস চেয়ারম্যান অসীম কুমার বিশ্বাস।,Copyright © 2022, bdnews24",bn,2023-01-13 09:35:00+06:00
Bdnews24,চট্টগ্রামে মেট্রোরেল: সম্ভাব্যতা যাচাই ‘প্রায় শেষ’,ctg,https://bangla.bdnews24.com/ctg/4qrvw74wrj,"শিগগিরই চট্টগ্রামে মেট্রোরেলের নির্মাণ কাজের বিষয়ে সিদ্ধান্ত আসতে পারে বলে আভাস দিয়েছেন সড়ক পরিবহন ও সেতুমন্ত্রী ওবায়দুল কাদের।,শুক্রবার চট্টগ্রাম সার্কিট হাউজে সাংবাদিকদের সঙ্গে মত বিনিময়ের সময় তিনি বলেন, বন্দরনগরীতে মেট্রোরেলের সম্ভাব্যতা যাচাইয়ের কাজ ‘প্রায় শেষ’।,“ঢাকায় মেট্রোরেল কতটুকু আকর্ষণীয় হয়ে উঠেছে সেটা আপনারা দেখেছেন। চট্টগ্রামেও মেট্রোরেল হচ্ছে, ফিজিবিলিটি টেস্ট প্রায় শেষ। ৩১ জানুয়ারী আমি আসব, মেট্রোরেলের ফিজিবিলিটি শেষে পরবর্তী করণীয় ঠিক করব সেদিন। এখানকার নেতারা থাকবেন, সরকারের তথ্যমন্ত্রীও থাকবেন।”,চলতি বছরের ৪ জানুয়ারি প্রধানমন্ত্রী শেখ হাসিনা জাতীয় অর্থনৈতিক পরিষদের নির্বাহী কমিটির (একনেকে) সভায় ঢাকার পর চট্টগ্রামেও মেট্রোরেল নির্মাণের নির্দেশ দেন। পরে চায়না রেলওয়ে কন্সট্রাকশন কোম্পানি (সিআরসিসি)-১৯ ও ডব্লিউআইইটিসি জেভি সম্ভাব্যতা যাচাইয়ের কাজ শুরু করে।,সেই কাজ চলার মধ্যেই গত ২৮ ডিসেম্বর ঢাকার প্রথম মেট্রোরেলের উত্তরা থেকে আগারগাঁও অংশের উদ্বোধন করে প্রধানমন্ত্রী শেখ হাসিনা। আর এই বৈদ্যুতিক বাহন রাজধানীর গণপরিবহনে এক নতুন মাত্রা যোগ করে।,সরকার দেশের অর্থনৈতিক সঙ্কট ‘কাটিয়ে উঠছে’ মন্তব্য করে ওবায়দুল কাদের সাংবাদিকদের সঙ্গে মত বিনিময়ে বলেন, “আমাদের নেত্রী প্রধানমন্ত্রী শেখ হাসিনার দূরদর্শী নেতৃত্বের কারণে এখনও পরিস্থিতি স্থিতিশীল আছে। আমরা সঙ্কটকে সম্ভাবনায় রূপ দিতে যাচ্ছি। ক্রমেই রপ্তানি আয় বাড়ছে। আমাদের জিডিপি বাড়বে, চলমান অর্থনীতির ধারায় এমন বলিষ্ঠ আভাস আমরা পাচ্ছি।"",চট্টগ্রামের কর্ণফুলি টানেলের ৯৫ শতাংশ কাজ শেষ জানিয়ে মন্ত্রী বলেন, “এখন হচ্ছে শেষ মূহুর্তের কিছু কাজ। প্রায় ৯৫ ভাগ কাজ শেষ। কোনো দুর্ঘটনা যাতে না হয় সেজন্য টানেলে প্রবেশের পূর্বে যানবাহন স্ক্যান করা হবে। সেই স্ক্যনার বসানোর কাজ চলচ্ছে। এপ্রিলে বা মে মাসে আমরা সর্ব সাধারণের জন্য খুলে দিতে পারবে।"",১৬ জানুয়ারী বিএনপির বিক্ষোভ মিছিলের দিন আওয়ামী লীগ সতর্ক পাহারায় থাকবে জানিয়ে ওবায়দুল কাদের বলেন, ""সেদিন কোনো ধরনের নাশকতা করতে দেওয়া হবে না। এটা কোনো পাল্টাপাল্টি কর্মসূচি না। জনগণের জানমালের নিরাপত্তায় আমরা সতর্ক পাহারায় থাকব।”,Copyright © 2022, bdnews24",bn,2023-01-13 09:56:00+06:00
Bdnews24,মুশফিকের ‘সম্মান’ পেয়ে অভিভূত জাকির,cricket,https://bangla.bdnews24.com/cricket/p147wx5gq6," ,আসরের শুরুটা এবারও চারে নেমেই করেছিলেন মুশফিক। সেই ম্যাচে জাকির ব্যাট করেন তিনে। চট্টগ্রাম চ্যালেঞ্জার্সের বিপক্ষে সেদিন জাকির আউট হয়ে যান ক্যামিও ইনিংস খেলে, পরে দলের জয় সঙ্গে নিয়ে ফেরেন মুশফিক। ,পরের ম্যাচ থেকে টানা তিন ম্যাচে তিনে দেখা যায় তৌহিদ হৃদয়কে, চারে জাকির। সুযোগটা কাজে লাগান দুজনই। ৬৫ গড়ে ও ১৬৬ স্ট্রাইক রেটে ১৯৫ রান করে প্রথম দফার ঢাকা পর্বের সর্বোচ্চ রান স্কোরার হৃদয়। জাকির চারে নেমে বড় ইনিংস এখনও তেমন খেলতে পারেননি। তবে ২১ বলে ২৭, ১৮ বলে ৪৩, ১০ বলে ২০, টি-টোয়েন্টির দাবি মিটিয়ে কার্যকর ইনিংস তিনি খেলেন। ,২০ ওভারের ক্রিকেটে জাকিরের ক্যারিয়ার স্ট্রাইক রেট ১১৬.৯৩। কিন্তু এই বিপিএলে তার স্ট্রাইক রেট ১৭৫.৪৩। ,সিলেটের টপ অর্ডারে নিয়মিত ব্যাট করছেন নাজমুল হোসেন শান্তও। ব্যাট হাতে ধারাবাহিক তিনিও। বিপিএলে কোনো দলের প্রথম চার ব্যাটসম্যানের তিনজনই দেশের তরুণ ক্রিকেটার এবং তারা টানা সুযোগ পাচ্ছেন, বিপিএলে এমন কিছু বিরল।,ঢাকা ডমিনেটর্সের বিপক্ষে ম্যাচ শেষে সিলেট অধিনায়ক মাশরাফি বিন মুর্তজা বলেছিলেন, মুশফিকের চাওয়াতেই এই পরিবর্তন হয়েছে। চট্টগ্রাম পর্বে দলের প্রথম অনুশীলন শেষে সংবাদমাধ্যমের মুখোমুখি হয়ে জাকির বললেন, মুশফিকের এমন ভরসা অর্জন তার কাছে গর্বের উপলক্ষ। ,“এটা আসলে সম্মানের। মুশফিক ভাইয়ের মতো ক্রিকেটার উনার জায়গা ছেড়ে আমাকে সুযোগ করে দিচ্ছেন। আসলে এটা বলার মতো ভাষা নেই। উনার কাছ থেকে এই জিনিস পেয়ে খুব ভালো লেগেছে।” ,“এর আগেও পেয়েছিলাম, রাজশাহীতে যখন খেলেছি, চারে ব্যাট করেছি। উনি সবসময়ই ফ্লেক্সিবল করে দিয়েছেন আমাদের জন্য… আমি, তৌহিদ হৃদয় বা আমরা যারা আছি। এই জিনিসটা খুবই ভালো লাগে। গর্ব হয়।” ,সুযোগটা পেয়ে তারা কাজে লাগাচ্ছেন, এই কৃতিত্ব তাদের। তবে হৃদয়-শান্ত-জাকিরদের এই সাফল্যের পেছনে দলের আবহের কথাও বলেছিলেন মাশরাফি যে, নিজেদের মেলে ধরতে দল থেকে পূর্ণ স্বাধীনতা দেওয়া হয়েছে তাদের। জাকিরও বললেন অধিনায়ককে পাশে পাওয়ার কথা। ,“মাশরাফি ভাইয়ের নেতৃত্বে খেলতে সবসময় ভালো লাগে। উনার সঙ্গে আরও একবার খেলেছি, চ্যাম্পিয়ন হয়েছি। এবারও খুব ভালো লাগছে। কোনো চাপ নেই, উনি বলেছেন নিজের স্বাধীনতা নিয়ে খেলতে। কোনো ভয় নেই।” ,এবার বিপিএলের আগেই ব্যাটসম্যানশিপের বড় চ্যালেঞ্জে অবশ্য উতরে গেছেন তিনি দারুণভাবেই। ক্রিকেটের সবচেয়ে অভিজাত ও কঠিন সংস্করণ টেস্ট ক্রিকেটে আবির্ভাবেই সাড়া জাগিয়েছেন রেকর্ড গড়া সেঞ্চুরিতে। পরে দ্বিতীয় টেস্টেও লম্বা সময় উইকেটে থেকে করেছেন ফিফটি। ভারতের বিপক্ষে টেস্ট সিরিজের সাফল্যের পর নিজের সামর্থ্যে আস্থা তার আরও বেড়ে গেছে। ,“বিশ্বাস নিজের ওপর সবসময়ই ছিল। তবে আমার মনে হয় দুইটা টেস্ট খেলায়, ভারতের বোলারদের মুখোমুখি হওয়ায়, একটু আত্মবিশ্বাস এসেছে নিজেদের মধ্যে। সব মিলিয়ে আর কী, নিজের বিশ্বাস ছিলই, ওই অভিজ্ঞতা হওয়ায় একটু ভালো হয়েছে মনে হয়।” ,ভারতের বিপক্ষে টেস্ট সিরিজে তিনি ব্যাটিংয়ে ছিলেন ধৈর্য্যের প্রতিমূর্তি। বলের পর বল ছেড়েছেন আর মাথা নিচু করে ডিফেন্স করেছেন। নিজেকে সংবরণ করেছেন ফাঁদে পা দেওয়া থেকে। কদিন পরই পুরো ভিন্ন ঘরানার ক্রিকেটে তিনি নিজেকে উপস্থাপন করে চলেছেন ভিন্ন রূপে। উইকেটে গিয়েই শট খেলছেন, টাইমিং আর পেশির জোর দেখাচ্ছেন। ,জাকির বললেন, মানসিকতা আর স্কিলের উন্নতি মিলিয়ে সব সংস্করণের জন্য নিজেকে উপযোগী করে তোলার চেষ্টা করছেন তিনি।   ,“সাদা বলে খেলেছি অনেক, আগেও কয়েকটা বিপিএলে খেলেছি। কিছুটা হলেও পরিস্থিতি জানি।  আসার আগে (এই টুর্নামেন্টে) কিছুদিন অনুশীলন করেছি। মানসিকতা ছিল দলের জন্য যতটা ভালো খেলা যায়।” ,“চেষ্টা করছি প্রতিটি দিন উন্নতি করতে, প্রতি ফরম্যাটে, প্রতি খেলাতে উন্নতি করতে। ওই লক্ষ্যেই অনুশীলন করেছি যেন সব ফরম্যাটেই ভালো করা যায়।”,Copyright © 2022, bdnews24",bn,2023-01-13 09:50:00+06:00
Bdnews24,"আগারগাঁওয়ে শুরু ‘হলিডে মার্কেট’, হবে ৫৪ ওয়ার্ডেই: আতিকুল",business,https://bangla.bdnews24.com/business/8mjd6pwwrb,"দেশের কুটিরশিল্প, ক্ষুদ্র ও মাঝারি (সিএমএসএমই) উদ্যোক্তাদের নানা ধরনের পণ্য ও খাদ্যপণ্য নিয়ে রাজধানীতে চালু হল ‘ডিএনসিসি–ঐক্য হলিডে মার্কেট’।,শুক্রবার বেলা সাড়ে ১১টার দিকে আগারগাঁওয়ের আইসিটি রোডে এই ‘হলিডে মার্কেট’ উদ্বোধন করেন বাণিজ্যমন্ত্রী টিপু মুনশি।,মার্কেট সুন্দরভাবে চালিয়ে নিতে উত্তর সিটির কর্পোরেশনের উদ্দেশে তিনি বলেন, “কোনোভাবেই যেন এর মিস ম্যানেজমেন্ট না হয়। আর এর পরিধি আরও বাড়িয়ে সুন্দরভাবে পরিচালনা করার উদ্যোগ নিতে হবে ঢাকা উত্তর সিটি করপোরেশনকে।"",আগারগাঁও দিয়ে শুরু হওয়া এই মার্কেট’ ঢাকা উত্তর সিটির ৫৪টি ওয়ার্ডেই চালু হবে বলে উদ্বোধোনী আয়োজনে জানান উত্তরের মেয়র আতিকুল ইসলাম।,তিনি বলেন, ""এই হলিডে মার্কেট আমাদের নির্বাচনী প্রতিশ্রুতিতে ছিল। আগামীতে ঢাকা উত্তর সিটি করপোরেশনের ৫৪টি ওয়ার্ডেই আমরা এমন হলিডে মার্কেট করার উদ্যোগ নিচ্ছি। খুব দ্রুতই এটা বাস্তবায়ন করা হবে।"",পাইলট প্রকল্প হিসেবে আগারগাঁওয়ের রাস্তায় হলিডে এই মার্কেট খোলা হয়েছে জানিয়ে আতিকুল ইসলাম বলেন ""এসএমই উদ্যোক্তাদের পণ্য বিক্রি ও বিপণন এবং এসএমই খাতকে এগিয়ে নিতে ডিএনসিসি এবং ঐক্য ফাউন্ডেশন প্রথমবারের মত এই মার্কেটের আয়োজন করেছে।“,এখন থেকে সপ্তাহে দুই ছুটির দিন শুক্র এবং শনিবারে এই মার্কেট বসবে। আইসিটি সড়কের উত্তর ও দক্ষিণ– দুই ধারে গাড়ি রাখার বিস্তৃত জায়গায় এই মার্কেটে দোকান সাজিয়ে বসবেন দোকানিরা।,সড়কের দুই পাশে ৫০টি করে মোট ১০০টি স্টল থাকছে এ মার্কেটে। এসএমই উদ্যোক্তারা তাদের পণ্যের পসরা সাজিয়ে বসবেন সেখানে।,হলিডে মার্কেট চালুর উদ্যোগকে ‘সাধুবাদ’ জানিয়ে বাণিজ্যমন্ত্রী বলেন, ""এমন সব উদ্যোগে নারী উদ্যোক্তাদের আরও সম্পৃক্ত করুন। আমাদের দেশে অর্ধেক নারী, আর ভোটার হিসেবে বিবেচনা করলে কিঞ্চিৎ বেশি। তাই এই নারীদের পেছনে রেখে আমরা বেশিদূর এগোতে পারব না। তাদের সব কিছুতে সম্পৃক্ত করতে হবে। তাদের মাধ্যমে আমরা আরও এগিয়ে যেতে পারব।"",উদ্বোধনী দিনে মার্কেট ঘুরে দেখা যায়, কুটিরশিল্প, মাইক্রো, ক্ষুদ্র ও মাঝারি উদ্যোক্তারা তাদের পণ্য ও খাদ্যপণ্য নিয়ে দোকান সাজিয়েছেন। চামড়া ও পাটজাত পণ্য, হস্তশিল্প, ফ্যাশন ও লাইফস্টাইল পণ্য, হোমডেকর পণ্য রেখেছেন দোকানির। এছাড়া অর্গানিক কৃষিপণ্য, পার্বত্য অঞ্চলের কৃষি ও খাদ্য পণ্য এবং পানীয়ও রেখেছেন কেউ কেউ । সেই সঙ্গে আছে নার্সারিও।,উদ্বোধনের পর থেকেই মার্কেট প্রাঙ্গণে লোকজনের আনোগোনা শুরু হয়। দোকান সাজিয়ে বসাদের মধ্যে নারী উদ্যোক্তাদের অংশগ্রহণ ছিল বেশি।,‘কারুশিল্প’ নামের একটি দোকানের তহুরা বানু ইতি বিডিনিউজ টোয়েন্টিফোর ডটকমকে বলেন, ""আমাদের দেশের বিভিন্ন সামাজিক ও সাংস্কৃতির ঐতিহ্য বহন করা হাতে বোনা পোশাক নিয়ে আমার দোকান সাজিয়েছি৷ ক্ষুদ্র উদ্যোক্তাদের জন্য, বিশেষ করে নারী উদ্যোক্তাদের জন্য নিজেদের পণ্য প্রদর্শনের এমন সুযোগ অত্যন্ত সুন্দর। মানুষ আসছেন। নিয়মিত ও গোছানোভাবে চালানো হলে এই মেলা থেকে ভাল কিছু ফল আসবে৷"",মার্কেটে পণ্য দেখতে আসা গৃহিণী শাহনাজ পারভীন বলেন, ""এখানে অর্গানিক অনেক খাবার– যেমন চা পাতা, মাশরুম, ভালো ব্যাগ, কাপড় অনেক কিছু আছে। উদ্যোগটা ভালো। ছুটির দিনে টুকটাক কেনাকাটার জন্য আসা যাবে।"",অন্যদের মধ্যে ঢাকা মহানগর পুলিশের অতিরিক্ত কমিশনার মীর রেজাউল আলম, ঢাকা উত্তর সিটি করপোরেশনের প্রধান নির্বাহী কর্মকর্তা সেলিম রেজাসহ স্থানীয় কাউন্সিলররা মার্কেটের উদ্বোধনী অনুষ্ঠানে উপস্থিত ছিলেন।,Copyright © 2022, bdnews24",bn,2023-01-13 10:25:00+06:00
Bdnews24,"‘মানবাধিকার রাজনীতি নয়’, আফগানদের সমালোচনার জবাবে অস্ট্রেলিয়া",cricket,https://bangla.bdnews24.com/cricket/xl9n5jnu45,"সিরিজ বাতিল করায় আফগান বোর্ড ও দেশটির ক্রিকেটারদের সমালোচনার মুখে পড়েছে ক্রিকেট অস্ট্রেলিয়া (সিএ)। তবে নিজেদের সিদ্ধান্তে ভুল কিছু দেখছেন না নিক হকলি। সিএ প্রধান নির্বাহীর মতে, মানবাধিকার প্রতিষ্ঠার লক্ষ্যে কঠোর এই পদক্ষেপ নিতে বাধ্য হয়েছেন তারা। ,আফগান নারীদের শিক্ষা ও চাকরির সুযোগ-সুবিধার ওপর সম্প্রতি তালেবান সরকার আরও সীমাবদ্ধতা আরোপ করে। এর জেরে বৃহস্পতিবার দেশটির ছেলেদের দলের বিপক্ষে ওয়ানডে সিরিজ বাতিলের ঘোষণা দেয় অস্ট্রেলিয়া। ,আগামী মার্চে সংযুক্ত আরব আমিরাতে হওয়ার কথা ছিল তিন ম্যাচের সিরিজটি। যা ছিল আইসিসি ক্রিকেট বিশ্বকাপ সুপার লিগের অংশ। ,অস্ট্রেলিয়ার সিরিজ বাতিলের ঘোষণার দিনই ক্ষুব্ধ প্রতিক্রিয়া জানায় আফগানিস্তান ক্রিকেট বোর্ড (এসিবি)। তাদের চোখে ক্রিকেট অস্ট্রেলিয়ার এই সিদ্ধান্ত ‘অন্যায্য ও দুঃখজনক।’ খেলা ও স্পোর্টসম্যানশিপের বদলে রাজনৈতিক স্বার্থকে বেশি অগ্রাধিকার দিচ্ছে অস্ট্রেলিয়া, এমন মন্তব্যও করে এসিবি। ,আফগান তারকা লেগ স্পিনার রশিদ খান অস্ট্রেলিয়ার ফ্র্যাঞ্চাইজি টুর্নামেন্ট বিগ ব্যাশ থেকে নিজের নাম সরিয়ে নেওয়ার হুমকি দেন। অ্যাডিলেইড স্ট্রাইকার্সের হয়ে খেলেন তিনি। টুইটে রশিদ লিখেন, ‘ক্রিকেট! আমাদের দেশের একমাত্র আশা। রাজনীতিকে এর কাছ থেকে দূরে রাখুন।’ ,অস্ট্রেলিয়া সিদ্ধান্তে বদল না আনলে বিগ ব্যাশে খেলবেন না বলে জানান সিডনি সিক্সার্সের আফগান পেসার নাভিন-উল-হকও। শুক্রবার আত্মপক্ষ সমর্থন করে হকলি বলেন, অনেক আলোচনার পর তারা এই সিদ্ধান্ত নিয়েছেন। ,“মৌলিক মানবাধিকার রাজনীতি নয়। এটা পরিষ্কারভাবে খুবই চ্যালেঞ্জিং ও দুঃখজনক পরিস্থিতি। এই সিদ্ধান্ত আমরা হালকভাবে নেইনি। আমাদের সরকারের সঙ্গে এটা নিয়ে বিস্তারিত আলোচনা করেছি।” ,“সিরিজটি খেলতে আমরা আশাবাদী ছিলাম। আফগানিস্তান ক্রিকেট বোর্ডের সঙ্গে নিয়মিত আলোচনা করছিলাম। তবে নভেম্বর ও ডিসেম্বরের শেষ দিকে তালেবানদের ঘোষণার পর আমরা ম্যাচগুলো না খেলার সিদ্ধান্ত নেই।” ,তালেবান সরকার গত মাসে আফগানিস্তানে মেয়েদের উচ্চশিক্ষা বন্ধ করে দেয়। গত মার্চ থেকে মেয়েদের হাই স্কুলে যাওয়াও নিষিদ্ধ আছে। শুধু তাই নয়, নারীদের পার্ক ও জিমে যাওয়ার ওপরও বিধিনিষেধ দেওয়া হয়। ,নারীদের অধিকার নিয়ে বরাবরই সোচ্চার অস্ট্রেলিয়া এনিয়ে দুই বছরের মধ্যে দ্বিতীয়বার আফগানিস্তানের বিপক্ষে সিরিজ বাতিল করল। নারীদের ক্রিকেটের প্রতি তালেবানদের অবস্থানের কারণে ২০২১ সালের নভেম্বরে হোবার্টে আফগানদের সঙ্গে একমাত্র টেস্ট ম্যাচটি খেলেনি তারা।,Copyright © 2022, bdnews24",bn,2023-01-13 10:13:00+06:00
Bdnews24,ফাঁস হওয়া ইমেইল সিস্টেম থেকে বেহাত হয়নি: টুইটার,tech,https://bangla.bdnews24.com/tech/7f63o7wn8s,"নিজস্ব প্ল্যাটফর্মের লাখ লাখ ব্যবহারকারীর ইমেইল ফাঁস হওয়ার অভিযোগ পুরোপুরি নাকচ করেছে টুইটার।,এই বিষয়ে নিজেদের প্রথম বিবৃতিতে সামাজিক প্ল্যাটফর্মটি লিখেছে, এইসব ডেটা প্ল্যাটফর্মের সিস্টেম থেকে বেহাত হয়েছে, ‘এর কোনো প্রমাণ মেলেনি’। বরং এগুলো সম্ভবত ‘এরইমধ্যে সর্বজনীনভাবে অনলাইনে থাকা’ একটি ডেটা সংগ্রহ। তবে, বিভিন্ন জাল ইমেইল সম্পর্কে ব্যবহারকারীদের সতর্ক থাকতে বলেছে টুইটার।,টুইটারের অনুসন্ধানের সঙ্গে দ্বিমত পোষণ করেছে সর্বপ্রথম এই খবর প্রকাশ করা ইসরাইলভিত্তিক সাইবার নিরাপত্তা কোম্পানি ‘হাডসন রক’।,“আমি সকল নিরপত্তা গবেষককে অনুরোধ করছি, তারা যেন এইসব ফাঁস করা ডেটা গভীরভাবে পরীক্ষা করে টুইটারের এই উপসংহার নাকচ করে যে এগুলো তাদের নিজস্ব সার্ভার থেকে ফাঁস হয়নি।” --বলেন হাডসন রকের সহ-প্রতিষ্ঠাতা অ্যালন গাল।,ডিসেম্বরে ইউরোপীয় ইউনিয়নে টুইটারের মূল নিয়ন্ত্রক সংস্থা আয়ারল্যান্ডের ‘ডেটা প্রোটেকশন কমিশন (ডিপিসি)’ ঘোষণা দেয়, তারা ৫৪ লাখ অ্যাকাউন্টের ডেটা ফাঁস সম্পর্কিত এক তদন্ত কার্যক্রম চালাচ্ছে।,টুইটার বলছে, ২০২১ সালের জুনে সিস্টেম আপডেটের সময় ঘটিত নিরাপত্তা ‘ত্রুটির’ কারণে ফাঁস হওয়া ডেটার সঙ্গে তারা এগুলো মিলিয়ে দেখেছে।,এই ত্রুটির মানে টুইটার বলছে, কেউ একটি ইমেইল ঠিকানা বা ফোন নম্বর হাতিয়ে নিলে এই ত্রুটিপূর্ণ সিস্টেম ব্যবহার করে টুইটারের যে কোনো অ্যাকাউন্টে সংযোগ ঘটানো যাবে।,টুইটার বলছে, ২০২২ সালের জানুয়ারিতে এই ত্রুটি নিয়ে সতর্কবার্তা পাওয়ার পর তারা তদন্ত করে এর সমাধান করেছে। এর জন্য তারা ‘বাগ বাউন্টি’ নামে একটি পরিকল্পনা তৈরি করে, যেখানে বিভিন্ন নিরাপত্তাজনিত সমস্যা সম্পর্কে সতর্কবার্তা দিলে গবেষকদের পুরস্কৃত করা হয়।,ডিসেম্বরে হাডসন রক জানায়, ‘রিউশি’ নামে পরিচিত এক হ্যাকার এর চেয়েও বড় ফাঁসের হুমকি দিয়ে টুইটারের কাছ থেকে অর্থ হাতিয়ে নিতে চেয়েছিলেন।,রিউশি দাবি করেন, তার কাছে ৪০ কোটি ব্যবহারকারীর অ্যাকাউন্টের সঙ্গে সম্পৃক্ত ইমেইল ও ফোন নম্বরের বড় এক সংগ্রহ রয়েছে। আর তিনি এগুলো বিশেষভাবে টুইটারের কাছে ‘বিক্রি’ করতে চান।,তিনি আরও বলেন, টুইটারের সিস্টেমে ঘটিত ত্রুটি থেকে তিনি এইসব তথ্য হাতিয়ে নিয়েছেন।,এই চাঁদাবাজির হুমকির বিষয়টি প্রকাশ্যে আসার পর ‘ডিপিসি’ বলেছে, ‘নিরাপত্তা ত্রুটি সম্পর্কিত ডেটা সুরক্ষা আইন টুইটার কতোটা মেনে চলেছে, ওই বিষয়টি তারা পরীক্ষা করবে’।,গত সপ্তাহে ২০ কোটি ব্যবহারকারীর অ্যাকাউন্ট সম্পর্কিত ইমেইল ফাঁসের দাবি করেন আরেক হ্যাকার। আর ছোট একটি আর্থিক ফি’র বিনিময়ে এগুলো যে কারও কাছেই ‘বিক্রির জন্য উন্মুক্ত’ বলে উঠে এসেছে বিবিসি’র প্রতিবেদনে।,টুইটার বলছে, দুটো ক্ষেত্রেই একই ডেটাসেট ব্যবহৃত হয়েছে। তবে, এগুলোর কোনোটাই টুইটারের সিস্টেমের ত্রুটি ব্যবহার করে ফাঁস হয়নি।,“বিভিন্ন তথ্যের ওপর ভিত্তি করে সমস্যাটি তদন্ত করতে গিয়ে ইনটেল বিশ্লেষণ করে দেখে, অনলাইনে বিক্রি হওয়া ডেটা যে টুইটারের সিস্টেমের দুর্বলতাকে কাজে লাগিয়ে হাতিয়ে নেওয়া হয়েছে, এমন কোন প্রমাণ মেলেনি।” --বলেছে টুইটার।,“এইসব ডেটা সম্ভবত বিভিন্ন উৎসের মাধ্যমে অনলাইনে পাওয়া সর্বজনীন ডেটার সংগ্রহ।”,ফাঁস করা ইমেইল ঠিকানাগুলো আসল কি না, বা এগুলো ব্যবহারকারীর অ্যাকাউন্টের সঠিকভাবে মিলে যায় কি না, ওই বিষয়ে টুইটার কিছু বলেনি।,এর আগে প্রযুক্তিবিষয়ক সাইট ব্লিপিং কম্পিউটারের প্রতিবেদনে উঠে আসে, তারা কিছু সংখ্যক ইমেইল ঠিকানা যাচাই করে খুঁজে সিদ্ধান্তে এসেছে, এগুলো আসল।,এইসব ফাঁস হওয়া ডেটা নিয়ে ব্যবহারকারীদের ‘বাড়তিভাবে সতর্ক’ থাকতে বলেছে টুইটার। কোম্পানিটি আরও বলেছে, এগুলো ‘খুবই কার্যকর’ জাল ফিশিং মেইল তৈরির উদ্দেশ্যে ব্যবহৃত হতে পারে।,শীর্ষস্থানীয় সামাজিক প্ল্যাটফর্মটি আরও যোগ করে, এর সঙ্গে প্রাসঙ্গিক বিভিন্ন ডেটা সুরক্ষা কর্তৃপক্ষকে তারা নিজেদের অনুসন্ধান সম্পর্কে জানিয়েছে।,Copyright © 2022, bdnews24",bn,2023-01-13 10:00:00+06:00
Bdnews24,,media_bn,https://bangla.bdnews24.com/media_bn/image/veul56utp0,"Copyright © 2022, bdnews24",bn,2023-01-13 10:10:00+06:00
Bdnews24,"চীনে কোভিড সংক্রমণ ‘চূড়ায় থাকবে ২-৩ মাস, পরবর্তী আঘাত গ্রামে’",world,https://bangla.bdnews24.com/world/pihe6uw8n9,"চীনে কোভিড-১৯ সংক্রমণের ঢেউয়ের চূড়া দুই থেকে তিন মাস পর্যন্ত স্থায়ী হবে এবং প্রাণঘাতী করোনাভাইরাসের দাপট শিগগিরই বিস্তৃত অঞ্চলে ছড়িয়ে পড়বে বলে আশঙ্কা চীনের এক শীর্ষ মহামারী বিশেষজ্ঞের।,দেশটির চান্দ্র নববর্ষের ছুটিতে কোটি কোটি লোক বাড়ি যাওয়া শুরু করলে বিস্তৃত গ্রামাঞ্চলে সংক্রমণের ঊর্ধ্বগতি দেখা যাবে বলে মনে করা হচ্ছে।,চলতি মাসের ২১ জানুয়ারি থেকে আনুষ্ঠানিকভাবে চান্দ্র নববর্ষের ছুটি শুরু হতে যাচ্ছে বলে জানিয়েছে বার্তা সংস্থা রয়টার্স।,মহামারী শুরুর আগে এ ছুটিতে মানুষের এক অঞ্চল থেকে আরেক অঞ্চলে ছোটা ও পরে ফিরে আসা বিশ্বের সর্ববৃহৎ বাৎসরিক অভিবাসন হিসেবে পরিচিতি পেয়েছিল।,নভেম্বরে বিরল বিক্ষোভের জের ধরে চীন গতমাসে তড়িঘড়ি করেই লকডাউনসহ তাদের কোভিড সংক্রান্ত সব কঠোর বিধিনিষেধ তুলে নেয়; গত রোববার থেকে তারা সীমান্তও পুরোপুরি খুলে দিয়েছে।,তড়িঘড়ি বিধিনিষেধ প্রত্যাহার চীনের ১৪০ কোটি বাসিন্দাকে প্রাণঘাতী ভাইরাসটিতে সংক্রমিত হওয়ার ঝুঁকিতে ফেলে দিয়েছে।,এই ১৪০ কোটি বাসিন্দার এক তৃতীয়াংশের বেশি এমন অঞ্চলগুলোতে আছেন, যেখানে সংক্রমণ এরই মধ্যে চূড়া অতিক্রম করেছে, বলেছে চীনের রাষ্ট্রীয় গণমাধ্যম।,কিন্তু প্রাদুর্ভাবের সবচেয়ে খারাপ অংশ এখনও অতিক্রান্ত হয়নি বলে চীনের সেন্টার ফর ডিজিজ কন্ট্রোল অ্যান্ড প্রিভেনশনের সাবেক প্রধান মহামারী বিশেষজ্ঞ জেং গুয়াং সতর্ক করেছেন বলে বৃহস্পতিবার দেশটির স্থানীয় গণমাধ্যম কাইজিনের এক প্রতিবেদনে বলা হয়েছে।,“আমাদের নজর এতদিন ছিল বড় বড় শহরগুলোর দিকে। এখন সময় হয়েছে নজর গ্রামাঞ্চলের দিকে দেওয়ার,” জেং এমনটাই বলেছেন বলে প্রতিবেদনে বলা হয়েছে।,এই মহামারী বিশেষজ্ঞের মতে, চীনের বিস্তৃত গ্রামাঞ্চলে চিকিৎসা সুবিধা তুলনামূলক দুর্বল, সেখানকার বিপুল সংখ্যক মানুষ, বিশেষ করে বৃদ্ধ, অসুস্থ ও প্রতিবন্ধীরা এখন কোভিডের ভয়াবহ ঝুঁকির মুখে পড়বেন।,চীনা কর্তৃপক্ষ বলছে, দেশজুড়ে ভাইরাসরোধী ওষুধের সরবরাহ বাড়াতে তারা চেষ্টা চালিয়ে যাচ্ছেন। মার্ক অ্যান্ড কো’র কোভিড চিকিৎসার ওষুধ মোলনুপিরাভির শুক্রবার থেকেই চীনে পাওয়া যাবে বলেও আশা করা হচ্ছে।,কয়েকদিন আগে বিশ্ব স্বাস্থ্য সংস্থাও (ডব্লিউএইচও) দীর্ঘপথ ভ্রমণকারীদের মাস্ক পরা বাধ্যতামূলক করার নিয়ম চালু করতে দেশগুলোকে তাগাদা দিয়েছে।,জাতিসংঘের এই সংস্থাটি বলছে, চীন এখন আগের তুলনায় কোভিড প্রাদুর্ভাব সম্পর্কিত বেশি তথ্য দিলেও তাদের হিসাবে মৃত্যুর আসল চিত্র উঠে আসছে না।,তবে চীনের পররাষ্ট্রমন্ত্রী বলেছেন, তারা কোভিডের ব্যাপারে স্বচ্ছ এবং গত মাস থেকে তাদের স্বাস্থ্য কর্মকর্তারা ডব্লিউএইচও-র সঙ্গে ৫ দফা কৌশলগত তথ্য বিনিময় করেছেন।,দেশটির স্বাস্থ্য কর্তৃপক্ষগুলো গত এক মাস ধরে প্রতিদিন কোভিডে ৫ জন বা তার কম মৃত্যুর তথ্য দিলেও তার সঙ্গে শবাগারগুলোতে দেখা দীর্ঘ সারি কিংবা হাসপাতাল থেকে বেরিয়ে আসা বিপুল সংখ্যক মৃতদেহবাহী ব্যাগের মিল পাওয়া যাচ্ছে না বলে জানিয়েছে রয়টার্স।,সোমবার থেকে দেশটি কোভিডে প্রতিদিন কতজনের মৃত্য হচ্ছে সে তথ্যও দিচ্ছে না। ডিসেম্বরেই অবশ্য চীনের কর্মকর্তারা দৈনিক শনাক্ত-মৃত্যুর তথ্যের বদলে মাসিকভিত্তিতে তথ্য দেওয়ার পরিকল্পনা কার্যকরে তাদের আগ্রহ ব্যক্ত করেছিলেন।,আন্তর্জাতিক স্বাস্থ্য বিশেষজ্ঞরা চীনে এ বছর কোভিডে অন্তত ১০ লাখ মানুষের মৃত্যু হবে বলে ধারণা করছেন। আর চীন মহামারীর শুরু থেকে এখন পর্যন্ত কোভিডে ৫ হাজারের কিছু বেশি মানুষের মৃত্যুর কথা জানিয়েছে, যা বিশ্বের বেশিরভাগ দেশের থেকেই অনেক কম।,Copyright © 2022, bdnews24",bn,2023-01-13 10:39:00+06:00
Bdnews24,সিলেটে পিকআপ ও অটোরিকশার সংঘর্ষে নিহত ২,samagrabangladesh,https://bangla.bdnews24.com/samagrabangladesh/e8wbpripbb,"সিলেটের দক্ষিণ সুরমা উপজেলায় পিকআপ ও সিএনজিচালিত অটোরিকশার মুখোমুখি সংঘর্ষে দুই জন নিহত হয়েছেন। ,শুক্রবার সকাল ১১টার দিকে উপজেলার বাইপাস সড়কের গালিমপুর রাস্তায় এই দুর্ঘটনা ঘটে বলে দক্ষিণ সুরমা থানার ওসি কামরুল ইসলাম তালুকদার জানান। ,নিহতরা হলেন- সিএনজি অটোরিকশার চালক তাহের মিয়া (২৫) এবং যাত্রী আব্দুল লতিফ (৪০)। তাহের মিয়া ব্রাহ্মণবাড়িয়া জেলার নাসিরনগর থানার ধরমন্ডল গ্রামের চান মিয়ার ছেলে এবং আব্দুল লতিফ সিলেটের বালাগঞ্জ উপজেলার গৌরীপুর কায়স্তঘাট গ্রামের বাসিন্দা। ,ময়নাতদন্তের জন্য দুজনের মরদেহ সিলেট এমএজি ওসমানী মেডিকেল কলেজ হাসপাতালে পাঠানো হয়েছে বলেও জানান ওসি।,Copyright © 2022, bdnews24",bn,2023-01-13 10:38:00+06:00
Bdnews24,দুই হাজার কোটি ডলারে ঠেকেছে এক বছরের ক্রিপ্টো অপরাধ,tech,https://bangla.bdnews24.com/tech/dflil8fxr6,"২০২২ সালে বিভিন্ন ক্রিপ্টোমুদ্রার ‘অবৈধ ব্যবহারের’ পরিমাণ গিয়ে ঠেকেছে রেকর্ড দুই হাজার ১০ কোটি ডলারে।,মার্কিন নিষেধাজ্ঞার সঙ্গে সম্পৃক্ত বিভিন্ন কোম্পানির লেনদেন ‘আকাশচুম্বী’ অবস্থানে চলে যাওয়ায় এমনটি ঘটার কথা বৃহস্পতিবার উঠে এসেছে ব্লকচেইন বিশ্লেষক কোম্পানি ‘চেইনঅ্যানালিসিসের’ প্রতিবেদনে।,রয়টার্সের প্রতিবেদন অনুযায়ী, ২০২২ সালের ক্রিপ্টোর বাজার বেশ ঘটনাবহুল ছিল। কারণ, এতে ‘ঝুঁকির ক্ষুধা’ কমে আসায় অনেক ক্রিপ্টো কোম্পানিই ধসের মুখে পড়ে। এর ফলে, বিনিয়োগকারীরা বিশাল আর্থিক ক্ষতির মুখে পড়েন ও গ্রাহকের সুরক্ষা নিশ্চিত করতে নিয়ন্ত্রক সংস্থাগুলোকে এগিয়ে আসতে হয়েছিল।,চেইনঅ্যানালিসিস বলেছে, গোটা ক্রিপ্টো খাতের লেনদেনের মাত্রা কমে আসার পরও টানা দ্বিতীয় বছর অবৈধ কার্যক্রম সম্পর্কিত বিভিন্ন ক্রিপ্টো লেনদেনের মূল্যমান বেড়েছে।,চেইনঅ্যানালিসিসের তথ্য অনুযায়ী, ২০২২ সালে নিষেধাজ্ঞার মুখে পড়া বিভিন্ন কোম্পানির সঙ্গে লেনদেনের মাত্রা বেড়েছে এক লাখ ভাগের বেশি। আর  এগুলো থেকেই গত বছরের ৪৪ শতাংশ অবৈধ লেনদেন হয়েছে।,এপ্রিলে যুক্তরাষ্ট্রের ট্রেজারি বিভাগের নিষেধাজ্ঞার মুখে পড়া রাশিয়া ভিত্তিক ক্রিপ্টো একচেঞ্জ কোম্পানি ‘গারানটেক্স’কে ২০২২ সালের ‘বেশিরভাগ অবৈধ লেনদেন কার্যক্রম চালানোর জন্য’ দায়ী করা হয়।,চেইনঅ্যানালিসিস আরও যোগ করে, বেশিরভাগ লেনদেন কার্যক্রমই সম্ভবত ‘রাশিয়ার ব্যবহারকারীরা দেশটির এক ক্রিপ্টো এক্সচেঞ্জ ব্যবহার করে করছেন’।,বিশ্লেষক কোম্পানিটির এক মুখপাত্র বলেন, কোনো নিয়ন্ত্রক সংস্থার নিষেধাজ্ঞার আওতায় পড়লে এইসব ওয়ালেট ‘অবৈধ’ হিসেবে বিবেচিত হয়।,এই প্রসঙ্গে রয়টার্স এক ইমেইল বার্তায় গারানটেক্সের মন্তব্য জানতে চাইলে তাৎক্ষণিক কোনো জবাব মেলেনি।,গত বছর, ‘ব্লেন্ডার’ ও ‘টর্নেডো ক্যাশ’ নামের দুই ক্রিপ্টোমুদ্রা সমন্বয়কারী সেবাও যুক্তরাষ্ট্রের নিষেধাজ্ঞার আওতায় পড়েছে। দেশটির দাবি, সাইবার অপরাধের মাধ্যমে কোটি কোটি ডলারের সম্পদ পাচারের উদ্দেশ্যে উত্তর কোরিয়া’সহ বিভিন্ন জায়গার হ্যাকাররা এগুলো ব্যবহার করছে।,২০২২ সালে ক্রিপ্টো তহবিল চুরির মাত্রা বেড়েছে সাত শতাংশ। তবে, অর্থ জালিয়াতি, মুক্তিপণ, সন্ত্রাসবাদে অর্থায়ন ও মানব পাচারের মতো ক্রিপ্টো লেনদেন সম্পর্কিত অন্যান্য অবৈধ কার্যক্রমের মাত্রা কমে এসেছে।,“এটি ক্রিপ্টো বাজারে চলমান মন্দার একটি কারণ হতে পারে।” --বলেছে চেইনঅ্যানালিসিস।,“অতীতে আমরা অনুসন্ধান করে খুঁজে পেয়েছি, বাজারে মন্দা থাকাকালীন বিভিন্ন ক্রিপ্টো জালিয়াতির আয় কমে আসে।”,কোম্পানিটি বলেছে, তাদের দুই হাজার ১০ কোটি ডলারের হিসাবে কেবল ব্লকচেইনে রেকর্ড করা বিভিন্ন কার্যক্রম অন্তর্ভূক্ত। তবে, বিভিন্ন ক্রিপ্টো ফার্মের হিসাবে জালিয়াতির মতো ‘অফ-চেইন’ ধরনের অপরাধ এর আওতাধীন নয়।,এই হিসাবে ক্রিপ্টো বহির্ভূত কাজে বিভিন্ন ক্রিপ্টোমুদ্রার লেনদেনও অন্তর্ভূক্ত করা হয়নি। এর উদাহরণ হিসেবে ধরা যায়, মাদক পাচারে অর্থ প্রদানের উপায় হিসেবে ক্রিপ্টোমুদ্রার ব্যবহারকে।,“আমরা জোর দিয়ে বলছি, এটি একটি নিম্নগামী অনুমান - আমাদের হিসাব অনুযায়ী, সময়ের সঙ্গে সঙ্গে এমন অবৈধ লেনদেনের মাত্রা নিশ্চিতভাবেই বেড়ে যাবে।” --প্রতিবেদনে লিখেছে চেইনঅ্যানালিসিস। ,ক্রিপ্টো খাতে তুলনামূলক বেশি জালিয়াতি আবিষ্কৃত হওয়ায় ২০২১ সালের পরিসংখ্যানে এই খাতে জালিয়াতির মাত্রা এক হাজার চারশ কোটি থেকে এক হাজার আটশ কোটি ডলারে বেড়ে দাঁড়িয়েছে বলেও উল্লেখ করে কোম্পানিটি।,Copyright © 2022, bdnews24",bn,2023-01-13 10:42:00+06:00
Bdnews24,খরচ কমাতে সামরিক বাহিনীর সদস্য ছাঁটছে শ্রীলঙ্কা,world,https://bangla.bdnews24.com/world/ttlg9zkcnk,"শ্রীলঙ্কা আগামী বছরের মধ্যেই তাদের সামরিক বাহিনীর সদস্য সংখ্যা কমিয়ে এক লাখ ৩৫ হাজারে এবং ২০৩০ সালের মধ্যে তা এক লাখে নামিয়ে আনবে বলে জানিয়েছেন দেশটির প্রতিরক্ষা মন্ত্রী প্রেমিথা বান্দারা থেনাকুন।,সাত দশকেরও বেশি সময়ের মধ্যে সবচেয়ে বাজে অর্থনৈতিক সংকটের মুখোমুখি হওয়া দ্বীপদেশটি খরচ কমাতে এখন নানান পদক্ষেপ নিচ্ছে; তারই মধ্যে শুক্রবার থেনাকুন সামরিক বাহিনীর সদস্য সংখ্যা কমিয়ে আনার এ ঘোষণা দেন বলে জানিয়েছে বার্তা সংস্থা রয়টার্স।,“সামরিক ব্যয় মূলত রাষ্ট্রের খরচের খাতে থাকে, যা জাতীয় ও মানবিক নিরাপত্তা নিশ্চিতের মাধ্যমে পরোক্ষভাবে অর্থনৈতিক অগ্রযাত্রার পথ করে দেয় ও উদ্দীপনা যোগায়,” বিবৃতিতে বলেছেন লঙ্কান প্রতিরক্ষা মন্ত্রী।,এই পদক্ষেপের লক্ষ্য হচ্ছে ২০৩০ সালের মধ্যে প্রতিরক্ষা বাহিনীকে ‘প্রযুক্তি ও কৌশলগতভাবে দক্ষ ও ভারসাম্যপূরণ করে গড়ে তোলা‘, বলেছেন থেনাকুন। ,শ্রীলঙ্কার সশস্ত্র বাহিনীর সদস্য সংখ্যা ২০১৭ থেকে ২০১৯ সালের মধ্যে সর্বোচ্চ ৩ লাখ ১৭ হাজারে পৌঁছেছিল বলে বিশ্ব ব্যাংকের তথ্যে দেখা যাচ্ছে; এই সংখ্যা তামিল বিচ্ছিন্নতাবাদী লিবারেশন টাইগারস অব তামিল ইলমের (এলটিটিই) সঙ্গে ২৫ বছরব্যাপী সংঘাতের সময়কার চেয়েও অনেক বেশি।,এলটিটিই-র সঙ্গে শ্রীলঙ্কার সামরিক বাহিনীর সংঘাত ২০০৯ সালে শেষ হয়।,এখন দেশটির সামরিক বাহিনীর সক্রিয় সদস্যের সংখ্যা ২ লাখের সামান্য বেশি বলে জানিয়েছে লঙ্কান গণমাধ্যমগুলো।,কলম্বোভিত্তিক থিঙ্ক ট্যাঙ্ক ভেরিত রিসার্চের তথ্য অনুযায়ী, শ্রীলঙ্কা তাদের প্রতিরক্ষা খাতে সবচেয়ে বেশি ব্যয় করেছিল ২০২১ সালে, সেসময় তাদের জিডিপির ২ দশমিক ৩১ শতাংশ। গত বছর অবশ্য সেই ব্যয় নেমে জিডিপির ২ দশমিত ০৩ শতাংশে দাঁড়ায়।,বিদেশি মুদ্রার রিজার্ভ ফুরিয়ে যাওয়ায় গত বছর সোয়া দুই কোটি জনসংখ্যার দ্বীপদেশটি যে ভয়াবহ অর্থনৈতিক সংকটে পড়েছে, তা থেকে উঠে দাঁড়াতে দেশটির সরকারকে এখন বাধ্য হয়ে নানা খাতে খরচ কমাতে হচ্ছে।,Copyright © 2022, bdnews24",bn,2023-01-13 10:52:00+06:00
Bdnews24,বিদ্যুতের মূল্য বৃদ্ধির সিদ্ধান্ত গণবিরোধী: বুলু,politics,https://bangla.bdnews24.com/politics/ep93xvxdzp,"গ্রাহক পর্যায়ে বিদ্যুতের মূল্য বৃদ্ধির সিদ্ধান্তকে ‘গণবিরোধী’ আখ্যায়িত করে আন্দোলনের হুঁশিয়ারি দিয়েছেন বিএনপির ভাইস চেয়ারম্যান বরকত উল্লাহ বুলু।,শুক্রবার জাতীয় প্রেস ক্লাবের সামনে এক মানববন্ধন কর্মসূচিতে তিনি বলেন, “বিদ্যুতের দাম আবারো বাড়ানো হয়েছে। এটা সরকারের গণবিরোধী সিদ্ধান্ত। এর বিরুদ্ধে আমরা আগামী ১৬ জানুয়ারি সারাদেশে মহানগর ও উপজেলায় বিক্ষোভ করব।”,বিদ্যুতের মূল্য বৃদ্ধির সিদ্ধান্ত থেকে সরকারকে সরে আসার আহ্বান জানিয়ে তিনি বলেন, “আমরা স্পষ্ট করে বলতে চাই, বিদ্যুতের দাম বৃদ্ধির সিদ্ধান্ত অবিলম্বে প্রত্যাহার করতে হবে। নইলে জনগণকে নিয়ে আমরা সরকারের বিরুদ্ধে আন্দোলন করব।,“আমরা আগামী দিনে বিদ্যুতের বিল দেব না, জনগণ বিদ্যুতের বিল বন্ধ করে দেবে।”,দুই বছর পর খুচরা পর্যায়ে বিদ্যুতের দাম গড়ে ৫ শতাংশ বাড়িয়েছে সরকার; নতুন এ দর জানুয়ারি থেকেই কার্যকর করার ঘোষণা দেওয়া হয়েছে।,বরকত উল্লাহ বলেন, “আমি সুস্পষ্টভাবে বলতে চাই, যারা কুইক রেন্টাল ও রেন্টাল বিদ্যুতের নামে, মেগা প্রজেক্টের নামে ব্যাংক থেকে লক্ষ লক্ষ কোটি টাকা লুট করেছে, বিদেশে পাচার করেছে, আগামী দিনে তাদেরকে জনতা আদালতে দাঁড় করানো হবে।,“আমরা বলতে চাই, আগামী দিনে রাষ্ট্র মেরামত করে সুশাসন ও আইনের শাসন প্রতিষ্ঠা করা হবে। আইন ও বিচার ব্যবস্থা মেরামতের জন্য একটা কমিশন গঠন করা হবে। অর্থনীতিতে যারা লুটপাট করেছে, অর্থ পাচার করেছে তাদের জন্য একটা কমিশন গঠন করা হবে…।”,বিএনপির ভারপ্রাপ্ত চেয়ারম্যান তারেক রহমান ও তার স্ত্রী ডা. জোবাইদা রহমানের সম্পত্তি ক্রোকের নির্দেশের প্রতিবাদে ‘গণতন্ত্র ফোরাম’ আয়োজিত মানবন্ধনে কথা বলছিলেন বুলু।,সরকার ‘আতঙ্কে’ ভুগছে মন্তব্য করে তিনি বলেন, “বাংলাদেশের মানুষ তাদের এই অপতৎপরতা বিশ্বাস করে না। আন্দোলনের মাধ্যমে এই সরকারের পতন ঘটিয়ে বাংলাদেশে জনগণের সরকার প্রতিষ্ঠা করা হবে। সেই লক্ষ্যে বিএনপিসহ রাজনৈতিক দলগুলো যুগপৎ আন্দোলন শুরু করেছে।”,গণতন্ত্র ফোরামের সভাপতি খলিলুর রহমান ভিপি ইব্রাহিম, দলের নির্বাহী কমিটির সদস্য আবু নাসের মুহাম্মদ রহমাতুল্লাহ, আলমগীর হোসেন, কুমিল্লা উত্তর বিএনপির তারেক মুন্সি, কৃষক দলের জাহাঙ্গীর আলম হোসেন, ইসমাইল হোসেন তালুকদার খোকন, কাদের সিদ্দিকী, ইসমাইল হোসেন সিরাজী, মীর মবিনুর রহমান সুজন, আমিনুর রহমান, হারুনুর রশীদ, আবদুল্লাহ আল নাঈমসহ অনেকে মানববন্ধনে বক্তব্য দেন।,Copyright © 2022, bdnews24",bn,2023-01-13 10:52:00+06:00
Bdnews24,ইজতেমায় জুমার নামাজে ময়দান ছাপিয়ে সড়ক-ছাদে মানুষ,samagrabangladesh,https://bangla.bdnews24.com/samagrabangladesh/9fop5zsqbc,"বিশ্ব ইজতেমার প্রথম দিনে টঙ্গীর তুরাগ তীরের বিশাল ময়দানে জায়গা না পেয়ে মানুষ আশপাশের মহাসড়ক, অলিগলি, ফুটপাত, বাড়ির ছাদ, বারান্দায়- যে যেখানে পেরেছেন সেখান থেকেই জুমার নামাজে শরিক হয়েছেন। ,শুক্রবার দুপুরে দেশের সর্ববৃহৎ এ জুমায় ইজতেমায় থাকা মানুষ ছাড়াও আশপাশের জেলা-উপজেলা থেকেও লোকজনকে এসে নামাজ আদায় করতে দেখা গেছে। ,মুসলিম ধর্মের দ্বিতীয় বৃহৎ এ সম্মিলনে মানুষের সমাগম এত বেশি ছিল যে, বেশ কিছু সময়ের জন্য ঢাকা-ময়মনসিংহ মহাসড়কসহ আশপাশের রাস্তা ধমকে গিয়েছিল; বন্ধ হয়ে ছিল যানচলাচল। যানবাহনে বসেও অনেককে পরম করুণাময়ের দরবারে দু’হাত তুলে শরিক হতে দেখা গেছে।    ,বিশ্ব ইজতেমার আয়োজক কমিটির সদস্য প্রকৌশলী আব্দুন নূর সাংবাদিকদের বলেন, দুপুর ১টায় জুমার আজানের পর ১টা ৪০ মিনিটে শুরু হয় জুমার খুতবা। এরপর দুপুর ১টা ৪৬ মিনিটে জুমার নামাজ শুরু হয়; শেষ হয় ১টা ৫২ মিনিটে। জুমার নামাজে ইমামতি করেন রাজধানীর কাকরাইল মসজিদের ইমাম ক্কারি মোহাম্মদ জুবায়ের। ,সরজমিনে দেখা যায়, এদিন ভোর থেকেই ঢাকার উত্তরা, আশুলিয়া, সাভার, গাজীপুরসহ আশপাশের এলাকা থেকে লোকজন জুমার নামাজে অংশ নিতে ইজতেমা ময়দানে আসতে শুরু করেন। দুপুর ১২টার আগেই ইজতেমা মাঠ ছাপিয়ে আশপাশের এলাকা জনসমুদ্রে পরিণত হয়। ,তুরাগ তীরের মূল ময়দানে স্থান না পেয়ে মানুষ মহাসড়ক, অলিগলি যে যেখানে পেরেছেন জায়নামাজ, পুরনো পত্রিকা, হোগলার পাটি, চটের বস্তা বিছিয়ে জুমার নামাজে শরিক হয়েছেন। ,একপর্যায়ে ঢাকা-ময়মনসিংহ মহাসড়কে যানবাহন চলাচল বন্ধ হয়ে গেলে দেখা দেয় তীব্র জট। টঙ্গী বাজার থেকে বাটা গেইট, স্টেশন রোড, কামারপাড়া রোড হয়ে টঙ্গীর মিল গেইট পর্যন্ত মানুষ অবস্থান নেন। ,এতে ওইসব পথে গাড়ি চলাচল সম্পূর্ণ বন্ধ হয়ে যায়। জুমার নামাজ শেষে মানুষকে এলাকা ছাড়তে তীব্র জটের শিকার হতে হয়। দেড় থেকে দুই ঘণ্টা এই অবস্থা চলে। ,গাজীপুর মহানগর পুলিশের কমিশনার মোল্যা নজরুল ইসলাম সাংবাদিকদের বলেন, ইজতেমায় জুমার নামাজ পড়ার জন্য লাখ লাখ ধর্মপ্রাণ মানুষ এসেছেন। তারা মহাসড়কে অবস্থান নিয়েছেন। এজন্য আবদুল্লাহপুর থেকে গাজীপুরমুখী মহাসড়ক যানচলাচল সাময়িক বন্ধ করে দেওয়া হয়েছে। তখন কামারপাড়া রোডও বন্ধ করে দেওয়া হয়। ,নামাজ শেষে ধীরে ধীরে পরিস্থিতি স্বাভাবিক হচ্ছে বলে জানান কমিশনার।   ,বিপুল মানুষের সমাগমের কারণে অজুর পানির সংকট দেখা দেয়। দুপুরে সেখানে এক বদনা পানির জন্য মানুষকে ২০-৩০ টাকা খরচ করতে হয়েছে। বড় বোতলের পানি বিক্রি হয়েছে ৩৫-৪০ টাকায়। নামাজ পড়ার জন্য পুরানো পত্রিকা বিক্রি হয়েছে ১০-১৫ টাকায়।  ,টঙ্গী স্টেশন রোড, কামারপাড়া রাস্তার মাথায় শত শত মানুষ নামাজের এসব উপকরণ বিক্রি করছেন। দোকানদারসহ আশপাশের লোকজন এই সুযোগ কাজে লাগিয়েছে। ,স্টেশন রোড এলাকার পানি বিক্রেতা আবু তালেব বলেন, “কিছুই করার নেই, সবাই বিক্রি করছে, আমিও করছি। এখন এত মানুষ বিনা পয়সার পানি কোথায় পাবে?” ,কামারপাড়া রাস্তায় পুরানো কাগজ বিক্রি করছিলেন জহির উদ্দিন। তিনি বলেন, “আমরাও পেপার ও কাগজ কিনে এনেছি। এখন লাভে বিক্রি করছি।” ,শুক্রবার বাদ ফজর তাবলিগ জামাতের শীর্ষস্থানীয় মুরব্বি পাকিস্তানের মাওলানা জিয়াউল হকের আ’ম বয়ানের মধ্য দিয়ে ইজতেমার আনুষ্ঠানিক কার্যক্রম শুরু হয়। পরে বাংলাদেশ ও ভারতের তাবলিগ মারকাজের শুরা সদস্য, ঈমান, আমল ও দাওয়াতের মেহনত সম্পর্কে বয়ান করেন। ,মূল বয়ান উর্দুতে হলেও বাংলা, ইংরেজি, আরবি, তামিল, মালয়, তুর্কি ও ফরাসিসহ বিভিন্ন ভাষায় তাৎক্ষণিক অনুবাদ করা হয়। ,আয়োজকরা জানান, বিশ্ব ইজতেমার কর্মসূচির মধ্যে আ’ম ও খাস বয়ান, তালিম, তাশকিল, ছয় উসুলের হাকিকত, দরসে কোরআন, দরসে হাদিস, চিল্লায় নাম লেখানোসহ নতুন জামাত তৈরি হবে।,গাজীপুর জেলা প্রশাসক আনিসুর রহমান জানিয়েছে, ইজতেমার সার্বিক নিরাপত্তায় কাজ করছেন ৩০ জন নির্বাহী হাকিম। মানুষের ব্যবহারের জন্য ৩১টি ভবনে রয়েছে আট হাজার ৮৮৪টি শৌচাগার এবং ৫৪৪টি গোসলখানা। ,পানি সরবরাহের করা হচ্ছে ১৬টি গভীর নলকূপ থেকে। ,Copyright © 2022, bdnews24",bn,2023-01-13 10:45:00+06:00
Bdnews24,ইফতিখারের ৩ ওভারের তাণ্ডব,cricket,https://bangla.bdnews24.com/cricket/hwm4kr6w4c,"জহুর আহমেদ চৌধুরি স্টেডিয়ামে বিপিএলের এবারের আসরে চট্টগ্রাম পর্বের প্রথম ম্যাচে স্বাগতিক চট্টগ্রাম চ্যালেঞ্জার্সের বোলারদের তুলাধুনা করে স্রেফ ২৫ বলে ফিফটি করেছেন ইফতিখার। ৩ চার ও ৫ ছক্কার ইনিংসে ২৬ বলে ৫৭ রানে অপরাজিত থাকেন ৩২ বছর বয়সী ব্যাটসম্যান। ,পাকিস্তানি মিডলঅর্ডার ব্যাটসম্যানের তাণ্ডবে ২০ ওভারে ২০২ রান করে বরিশাল। যা এবারের আসরের সর্বোচ্চ দলীয় সংগ্রহ। ,চট্টগ্রামের বিপক্ষে ১৩তম ওভারে ব্যাটিংয়ে নামেন ইফতিখার। তার শুরুটা খুব একটা সাবলীল ছিল না। নিজের ইনিংসের প্রথম ১৩ বল থেকে স্রেফ ১০ রান করেন তিনি। পরের ১৩ বলে নেন ৪৭ রান। তার ব্যাটে ভর করে শেষ তিন ওভারে ৫১ রান পায় চট্টগ্রাম।,ইফতিখারের এই ঝড়ের কবলে পড়েছেন চট্টগ্রামের দুই পেসার আবু জায়েদ ও মৃত্যুঞ্জয় চৌধুরি। ডানহাতি এই ব্যাটসম্যানের জন্য রাউন্ড দা উইকেটে বোলিং করেন মৃত্যুঞ্জয়। তার ভেতরে ঢোকা প্রথম বল লং অনের ওপর দিয়ে সীমানার ওপারে পাঠান ইফতিখার। ওই ওভারে বোলারের মাথার ওপর দিয়ে মারেন আরও একটি চার।,পরে আবু জায়েদের করা ১৯তম ওভারের শেষ তিন বলে তিন ছক্কা মারেন ইফতিখার। প্রথমে অফ স্টাম্পের বাইরে ফুল লেংথের বল পাঠান ডিপ কভার সীমানায়। পরেরটি মারেন ডিপ মিড উইকেট দিয়ে।,দুই ছক্কা খেয়ে ফাইন লেগ বা স্কয়ার লেগে ফিল্ডার না রেখেই শেষ বলটি বাউন্সার করেন আবু জায়েদ। ডিপ স্কয়ার লেগ দিয়ে ছক্কা মারেন ইফতিখার। ফিল্ড পজিশন অনুযায়ী বল না করায় উইকেটরক্ষক ইরফান শুক্কুরের চোখেমুখে দেখা যায় হতাশা ও বিরক্তি।,অপরপ্রান্তে কামরুল ইসলাম রাব্বি থাকায় মৃত্যুঞ্জয়ের করা শেষ ওভারে দুইটি সিঙ্গেল নেননি ইফতিখার। এই সিদ্ধান্তের যথার্থতা প্রমাণ করে তৃতীয় ও পঞ্চম বলে বাউন্ডারি মারেন তিনি। পরে শেষ বলে সোজা বোলারের মাথার ওপর দিয়ে ছক্কা মেরে দলকে দুইশ পার করান ইফতিখার।,Copyright © 2022, bdnews24",bn,2023-01-13 10:16:00+06:00
Bdnews24,"চাকরি দেওয়ার নামে প্রতারণা, গ্রেপ্তার ২",bangladesh,https://bangla.bdnews24.com/bangladesh/jex3m12j23,"দেশের বিভিন্ন এলাকার চাকরিপ্রত্যাশীদের ভুয়া নিয়োগপত্র দিয়ে বিপুল অর্থ হাতিয়ে নেওয়ার অভিযোগে রাজধানীতে দুজনকে গ্রেপ্তার করেছে র‌্যাব।,বৃহস্পতিবার রাতে দারুস সালাম থানা এলাকা থেকে তাদের গ্রেপ্তারের খবর র‌্যাব-৪ এর এক সংবাদ বিজ্ঞপ্তিতে জানানো হয়।,গ্রেপ্তাররা হলেন- মো. নূর আলম (৬০) এবং ওয়াজিয়ার রহমান ওরফে বাবুল (৫২)।,তাদের প্রাথমিক জিজ্ঞাসাবাদের বরাতে র‌্যাবের বিজ্ঞপ্তিতে বলা হয়, জালিয়াতির মাধ্যমে ভুয়া কাগজপত্র ও নিয়োগপত্র তৈরি করে নিজেদের কাছে রাখতেন নূর আলম ও ওয়াজিয়ার। পরে উচ্চ বেতনের চাকরির আশা দেখিয়ে দেশের বিভিন্ন এলাকার যুবকদের সেই নিয়োগপত্র দিয়ে লাখ লাখ টাকা আদায় করতেন।,“এছাড়া প্রতারক চক্রটির কিছু ‘পেইড এজেন্ট’ রয়েছে। তারাও একইভাবে চাকরি পেয়েছেন জানিয়ে বেকার যুবকদের আস্থা অর্জনের কাজ করতেন।”,র‌্যাব জানায়, গ্রেপ্তার দুজন সরকারি কোনো বাহিনীর সদস্য পরিচয় দিতেন। চাকরিপ্রত্যাশীরা প্রতারণার বিষয়টি বুঝতে পেরে টাকা ফেরত চাইলে তাদের বিভিন্নভাবে প্রাণনাশের হুমকি দিতেন। সেইসঙ্গে আইনশৃঙ্খলা বাহিনীকে এড়িয়ে চলতে তারা ক্রমাগত নিজেদের অবস্থান পরিবর্তন করে আসছিলেন।,তাদের কাছ থেকে ভুয়া নিয়োগপত্র ও জালিয়াতির কাজে ব্যবহৃত সামগ্রী পাওয়ার কথা জানিয়েছে র‌্যাব।,Copyright © 2022, bdnews24",bn,2023-01-13 11:22:00+06:00
Bdnews24,"কোভিড: শনাক্ত ১৫ রোগী, মৃত্যু নেই",coronavirus-pandemic,https://bangla.bdnews24.com/coronavirus-pandemic/lvcm4flm3w,"দেশে গত এক দিনে ১৫ জনের শরীরে করোনাভাইরাসের সংক্রমণ ধরা পড়েছে; এই সময়ে মৃত্যু হয়নি কারো।,স্বাস্থ্য অধিদপ্তর জানিয়েছে, শুক্রবার সকাল পর্যন্ত আগের ২৪ ঘণ্টায় ২ হাজার ৯৩৯টি নমুনা পরীক্ষা করে নতুন ওই ১৫ রোগী শনাক্ত হয়।,তাতে দিনে শনাক্তের হার বেড়ে হয়েছে ০ দশমিক ৫১ শতাংশ, যা আগের দিন ০ দশমিক ২৩ শতাংশ ছিল।,গত একদিনে শনাক্ত রোগীদের মধ্যে ১০ জন ঢাকার বাসিন্দা। এছাড়া জয়পুরহাটে ৩ জন এবং টাঙ্গাইল ও কক্সবাজার ১ জন করে কোভিড রোগী শনাক্ত হয়েছে গত ২৪ ঘণ্টায়।,নতুন রোগীদের নিয়ে দেশে মোট শনাক্ত কোভিড রোগীর সংখ্যা বেড়ে ২০ লাখ ৩৭ হাজার ৩৪৬ জন হয়েছে। মৃতের মোট সংখ্যা আগের মতই ২৯ হাজার ৪৪১ জন রয়েছে।,গত ২৪ ঘণ্টায় ১৬৮ জন কোভিড রোগীর সেরে ওঠার তথ্য দিয়েছে স্বাস্থ্য অধিদপ্তর। তাদের নিয়ে এ পর্যন্ত সুস্থ হলেন ১৯ লাখ ৮৯ হাজার ৩০৭ জন।,বাংলাদেশে করোনাভাইরাসের প্রথম সংক্রমণ ধরা পড়েছিল ২০২০ সালের ৮ মার্চ। ডেল্টা ভ্যারিয়েন্টের ব্যাপক বিস্তারের মধ্যে গত বছরের ২৮ জুলাই দেশে রেকর্ড ১৬ হাজার ২৩০ জন নতুন রোগী শনাক্ত হয়।,প্রথম রোগী শনাক্তের ১০ দিন পর ২০২০ সালের ১৮ মার্চ দেশে প্রথম মৃত্যুর তথ্য নিশ্চিত করে স্বাস্থ্য অধিদপ্তর। ২০২১ সালের ৫ অগাস্ট ও ১০ অগাস্ট ২৬৪ জন করে মৃত্যুর খবর আসে, যা মহামারীর মধ্যে এক দিনের সর্বোচ্চ সংখ্যা।,বিশ্বে করোনাভাইরাস আক্রান্ত হয়ে এ পর্যন্ত মারা গেছে ৬৭ লাখ ১৯ হাজারের বেশি মানুষ। বিশ্বজুড়ে আক্রান্ত ছাড়িয়েছে ৬৬ কোটি ৬৩ লাখ।,Copyright © 2022, bdnews24",bn,2023-01-13 11:02:00+06:00
Bdnews24,লালমনিরহাটে ট্রেনে কাটা পড়ে মা-মেয়ে নিহত,samagrabangladesh,https://bangla.bdnews24.com/samagrabangladesh/aqt7v1egoq,"লালমনিরহাটের পাটগ্রাম উপজেলায় ট্রেনে কাটা পড়ে এক নারী ও তার মেয়ে প্রাণ গেছে। আহত হয়েছে তার আরেক সন্তান।,শুক্রবার সকাল সাড়ে ১০টার দিকে উপজেলার বুড়িমারী ইউনিয়নের দর্জিটারী এলাকায় এ দুর্ঘটনা ঘটে বলে পাটগ্রাম থানার ওসি ওমর ফারুক জানান।,নিহতরা হলেন-পাটগ্রাম ইউনিয়নের ধবলসুতি রহমানপুর গ্রামের রাশেদুজ্জামানের স্ত্রী সুমি আক্তার (২৭) ও তার মেয়ে তাসমিরা তাবাসসুম তাসিম (৬)।,সুমি বাবার নাম আজিজুল ইসলাম; বাবার বাড়ি হাতীবান্ধা উপজেলার টংভাঙা ইউনিয়নে। তার তিন বছরের ছেলে তৌহিদকে আহত অবস্থায় রংপুর মেডিকেল কলেজ হাসপাতালে পাঠানো হয়েছে।,লালমনিরহাট রেলওয়ে পুলিশ ফাঁড়ির ওসি ফেরদৌস আলী বলেন, শুক্রবার দিনাজপুরের পার্বতীপুর বুড়িমারী কমিউটার ট্রেনে কাটা পড়ে সুমি ও তার মেয়ে তাসিম ঘটনাস্থলেই নিহত হয়। ,এ সময় স্থানীয়রা তৌহিদকে পাটগ্রাম উপজেলা ফায়ার সার্ভিসের সদস্যরা উদ্ধার করে উপজেলা স্বাস্থ্যকেন্দ্রে নিয়ে যায়। সেখান থেকে তাকে রংপুরে পাঠানো হয়। ,দুই শিশু সন্তানকে নিয়ে সুমি আত্মহত্যা করার জন্য ট্রেনের নিচে ঝাঁপ দেয় বলে ধারণা রেল পুলিশ ফাঁড়ির এ কর্মকর্তার।,ফেরদৌস আরও বলেন, ঘটনাস্থল থেকে আলামত সংগ্রহ করা হয়েছে। এ ঘটনায় আইনগত ব্যবস্থা গ্রহণের প্রক্রিয়া চলছে।,Copyright © 2022, bdnews24",bn,2023-01-13 10:07:00+06:00
Bdnews24,ডেস্কটপ বাজারের জন্য সর্বোচ্চ গতির প্রসেসর আনল ইনটেল,tech,https://bangla.bdnews24.com/tech/l9f3hs947r,"চিপ জায়ান্ট ইনটেল এমন এক ডেস্কটপ প্রসেসর উন্মোচন করেছে, যা ‘ওভারক্লকিং ছাড়াই’ ছয় গিগাহার্টজ পর্যন্ত গতি তুলতে পারে।,সিপিইউ’র কার্যক্ষমতা ‘বুস্ট করা’র ক্ষেত্রে ‘ওভারক্লকিং’ শব্দটি ব্যবহৃত হয়।,ইনটেলের নতুন প্রসেসরের নাম ‘কোর আই৯-১৩৯০০ কেএস’। দাবি ঠিক হলে এটি ডেস্কটপ বাজারে দ্রুততম প্রসেসর হিসেবে নাম লিখিয়েছে। ইনটেল বলছে, এটি সম্ভব হয়েছে প্রসেসরের ‘থারমাল ভেলোসিটি বুস্ট’ নামের ফিচারের মাধ্যমে, যা চিপকে অপেক্ষাকৃত শীতল অবস্থায় রেখে তুলনামূলক দ্রুতগতিতে পরিচালনার সুযোগ দেয়।,প্রযুক্তিবিষয়ক সাইট এনগ্যাজেটের প্রতিবেদন অনুযায়ী, নতুন এই চিপ ‘আই৯-১৩৯০০ কে’ নামে পরিচিত চিপের আপগ্রেডেড সংস্করণ। ইনটেল এটি উন্মোচন করেছিল গত শরতে।,দুই প্রসেসরের মধ্যে মূল পার্থক্য হলো, পুরোনো চিপের সর্বোচ্চ গতি পাঁচ দশমিক আট গিগাহার্টজে পৌঁছালেও এর ভিত্তি ক্ষমতা ছিল একশ ২৫ ওয়াট। ওই তুলনায় নতুন চিপের ক্ষমতা দেড়শ ওয়াট।,তবে, পুরোনো চিপের মতোই নতুন চিপে সমান সংখ্যক ২৪টি কোর, ৩৬ মেগাবাইট ক্যাশ ডেটা ও ২০টি ‘পিসিআইই লেন’ রয়েছে। আর নতুন প্রসেসরটি ‘জি৭৯০’ ও ‘জি৬৯০’ দুটো মাদারবোর্ডেই কাজ করবে। তবে, সে ক্ষেত্রে এর ‘বায়োস’ আপডেট করে নিতে হবে বলে প্রতিবেদনে উল্লেখ করেছে এনগ্যাজেট।,থার্মাল ভেলোসিটি বুস্ট ইনটেলের ১১শ প্রজন্মের ফিচার, যা বিভিন্ন কোর প্রসেসর ঠাণ্ডা অবস্থায় থাকাকালীন তুলনামূলক দ্রুত পরিচালনার সুবিধা দেয়। প্রসেসরের তাপমাত্রা ৭০ ডিগ্রি সেলসিয়াসের নীচে থাকাকালীন ঘড়ির কম্পাংক একশ মেগাহার্টজ পর্যন্ত বাড়িয়ে নেয় এটি।,এই প্রসেসরের সেরা ফলাফল পেতে একটি ভালো কুলিং ব্যবস্থা ব্যবহারের পরামর্শ দিয়েছে এনগ্যাজেট।,ফেব্রুয়ারিতে এএমডি’র বহুল প্রতীক্ষিত ‘রাইজেন ৯ ৭৯৫০এক্স৩ডি’ চিপ আসার আগেই নতুন প্রসেসরটি উন্মোচন করেছে ইনটেল। এএমডি’র আসন্ন প্রসেসরের গতি পাঁচ দশমিক সাত গিগাহার্টজ। এতে আরও আছে একশ ৪৪ মেগাবাইটের ‘৩ডি ভি-ক্যাশ’ প্রযুক্তি, যা সিপিইউ-তে তুলনামূলক বেশি ক্যাশ ডেটা যুক্ত করার সুবিধা দেয়।,ইনটেলের নতুন প্রসেসর বাজারে এসেছে বৃহস্পতিবার, ১২ জানুয়ারি থেকে। এর সম্ভাব্য দাম ছয়শ ৯৯ ডলার।,Copyright © 2022, bdnews24",bn,2023-01-13 11:59:00+06:00
Bdnews24,মিডিয়া বিএনপিকে টিকিয়ে রেখেছে: হানিফ,samagrabangladesh,https://bangla.bdnews24.com/samagrabangladesh/onmari2nan,"সংবাদমাধ্যমের কারণে বিএনপি টিকে আছে বলে মন্তব্য করেছেন আওয়ামী লীগের যুগ্ম সাধারণ সম্পাদক মাহবুব-উল আলম হানিফ। ,তিনি বলেন, “জনবিচ্ছিন্ন হয়ে বিএনপি মিথ্যাচার করে ও খড়কুটো ধরে টিকে থাকতে চাচ্ছে। বিএনপিকে মিডিয়া টিকিয়ে রেখেছে। জনধিকৃত বিএনপিকে টিকিয়ে রাখতে মিডিয়ার ভূমিকা আছে। প্রতিটা সময়ই বিএনপি নিয়ে কথা বলে তারা। জনধিকৃত বিএনপিকে নিয়ে কথা বলার প্রয়োজন নেই।”,শুক্রবার বেলা ১২টায় কুষ্টিয়া শিল্পকলা একাডেমী চত্বরে প্রধানমন্ত্রীর দেওয়া দুঃস্থ সাংবাদিকদের আর্থিক সহায়তা ও অনুদানের চেক প্রদান অনুষ্ঠানে যোগ দিয়ে হানিফ এসব কথা বলেন।,এ সময় বিএনপির সমালোচনা করে কুষ্টিয়ার এই সংসদ সদস্য বলেন, “গত ১০ বছর ধরে বিএনপি একই কথা বলছে যে, এই সরকারের জনভিত্তি নেই, ধাক্কা দিলেই এই সরকার পড়ে যাবে। এই ধাক্কা দিতে গিয়ে বিএনপি নিজেরাই এখন পড়ে গেছে।,“কারণ একজন কারাগারে থাকা দুর্নীতিবাজ আর বিদেশে পলাতক খুনির মুক্তির জন্য জনগণ আন্দোলন করবে না। যারা এই দণ্ডপ্রাপ্ত দুর্নীতিবাজের মুক্তির নামে রাজপথে অরাজকতা সহিংসতা করবে তাদের কঠোর হস্তে দমন করা হবে।“,সাংবাদিক ইউনিয়ন কুষ্টিয়ার আয়োজনে মৃত সাংবাদিকের পরিবার ও অসুস্থসহ মোট ৫৪ জন গণমাধ্যমকর্মীকে এই অনুদানের চেক তুলে দেন হানিফ।,এ সময় কুষ্টিয়া-১ (দৌলতপুর) আসনের সংসদ সদস্য আ. ক. ম সরোওয়ার জাহান বাদশা, কুষ্টিয়া-২ (কুমারখালী-খোকসা) আসনের ব্যারিস্টার সেলিম আলতাফ জর্জ, জেলা প্রশাসক মোহাম্মদ সাইদুল ইসলাম, পুলিশ সুপার খায়রুল আলম, ফেডারেল সাংবাদিক ইউনিয়নের নেতারা উপস্থিত ছিলেন।,Copyright © 2022, bdnews24",bn,2023-01-13 11:37:00+06:00
Bdnews24,চীনে করোনাভাইরাসে আক্রান্ত হয়েছে ‘৯০ কোটি মানুষ‘,world,https://bangla.bdnews24.com/world/l5kjzwj7fi,"চীনে ১১ জানুয়ারি পর্যন্ত ৯০ কোটি মানুষ করোনাভাইরাস সংক্রমিত হয়েছে বলে ধারণা পাওয়া গেছে পিকিং বিশ্ববিদ্যালয়ের এক গবেষণায়।,গবেষণা প্রতিবেদনে আনুমানিক শতকরা হিসাব দিয়ে বলা হয়েছে, দেশের জনসংখ্যার ৬৪ শতাংশ এই ভাইরাস আক্রান্ত হয়েছে।,প্রতিবেদনে সংক্রমণের দিক থেকে চীনের বিভিন্ন প্রদেশের মধ্যে শীর্ষে রাখা হয়েছে গানসু প্রদেশকে। সেখানে ৯১ শতাংশ মানুষের কোভিড শনাক্ত হওয়ার খবর পাওয়া গেছে।,এরপরের অবস্থানে আছে ইয়ুনান প্রদেশ। সেখানে ৮৪ শতাংশ মানুষের কোভিড শনাক্ত হয়েছে। এরপর তৃতীয় অবস্থানে আছে কিংঘাই, যেখানে কোভিড শনাক্ত হয়েছে ৮০ শতাংশ মানুষের।,নতুন চান্দ্র বছরে পল্লী এলাকাগুলোতে করোনাভাইরাস সংক্রমণ আরও বেড়ে যাবে বলে সতর্ক করেছেন চীনের শীর্ষ এক সংক্রামক রোগ বিশেষজ্ঞ।,চীনে কোভিড সংক্রমণের ঢেউয়ের চূড়া দুই থেকে তিন মাস পর্যন্ত স্থায়ী হবে বলে জানিয়েছেন চীনের রোগ প্রতিরোধ কেন্দ্রের সাবেক প্রধান জেং গুয়াং। ,শত শত চীনা তাদের গ্রামের বাড়িতে বেড়াতে যাচ্ছে। অনেকেই কোভিড মহামারী শুরুর পর প্রথম বাড়ি যাচ্ছে- ২৩ জানুয়ারিতে নতুন চান্দ্র বছর আগমন উপলক্ষে। ,চীন তাদের জিরো-কোভিড নীতি পরিহার করার পর থেকে দৈনিক কোভিড শনাক্তের পরিসংখ্যান জানাচ্ছে না। কিন্তু দেশে ভাইরাস ছড়িয়ে পড়ায় বড় বড় নগরীর হাসপাতালগুলো কোভিড রোগীতে ভরে যাচ্ছে।,এমাসের শুরুর দিকে এক অনুষ্ঠানে চীনের সংবাদমাধ্যম কাইকসিন নিউজকে রোগ প্রতিরোধ কেন্দ্রের সাবেক প্রধান জেং বলেছিলেন, “এখন গ্রামীণ এলাকার দিকে নজর দেওয়ার সময়। কারণ, সবচেয়ে বেশি ঝুঁকিতে আছেন সেখানকার বয়স্ক ও অক্ষম লোকজন। দেশের অনেক পল্লী এলাকায় এখনও হাসপাতাল বা চিকিৎসাকেন্দ্র নেই।”,চীনের হেনান প্রদেশই কেবল তাদের কোভিড আক্রান্ত মানুষের সংখ্যা সবিস্তারে প্রকাশ করেছে। এমাসের শুরুর দিকে সেখানকার এক স্বাস্থ্য কর্মকর্তা জানিয়েছিলেন, প্রদেশটির ৯০ শতাংশ মানুষ কোভিড আক্রান্ত হয়েছে। শহর এবং গ্রাম দুই এলাকাতেই কোভিড আক্রান্তের হার একই দেখা গেছে।,তবে চীনের সরকারি কর্মকর্তারা বলছেন, অনেক প্রদেশ এবং নগরীতেই কোভিড সংক্রমণের চূড়া পার হয়ে গেছে।,Copyright © 2022, bdnews24",bn,2023-01-13 12:04:00+06:00
Bdnews24,লেমিনাকে দলে টানছে উলভারহ্যাম্পটন,sport,https://bangla.bdnews24.com/sport/c4gr7cu27b,"মাঝমাঠে নতুন খেলোয়াড় যোগ করছে উলভারহ্যাম্পটন ওয়ানডারার্স। নিস থেকে মিডফিল্ডার মারিও লেমিনাকে দলে টানার ব্যাপারে সমঝোতায় পৌঁছেছে প্রিমিয়ার লিগের ক্লাবটি। ,বিবিসির খবর, ২৯ বছর বয়সী এই ফুটবলারকে কিনতে উলভারহ্যাম্পটনকে ১ কোটি ১০ লাখ ইউরো গুনতে হবে। ,শুক্রবার মেডিকেল পরীক্ষা হবে লেমিনার। এরপর সম্পন্ন হবে তার ইংলিশ ক্লাবটিতে যোগ দেওয়ার প্রক্রিয়া।,ইংল্যান্ডে আগেও খেলার অভিজ্ঞতা আছে লেমিনার। ২০১৭ সালে সাউথ্যাম্পটনে যোগ দেন তিনি। সেখান থেকে ধারে খেলেন ফুলহ্যাম ও তুর্কি ক্লাব গালাতাসারাইয়ে। ,এরপর ২০২১ সালে ফরাসি ক্লাব নিসে পাড়ি জমান লেমিনা। চলতি মৌসুমে ক্লাবটির হয়ে ২২টি ম্যাচ খেলে একটি গোল করেছেন ইউভেন্তুসের সাবেক এই ফুটবলার।,Copyright © 2022, bdnews24",bn,2023-01-13 12:07:00+06:00
Bdnews24,,media_bn,https://bangla.bdnews24.com/media_bn/image/d5aqobzabw,"Copyright © 2022, bdnews24",bn,2023-01-13 12:20:00+06:00
Bdnews24,আসরের সর্বোচ্চ রান তুলে চট্টগ্রামকে হারাল বরিশাল,cricket,https://bangla.bdnews24.com/cricket/0o5tdcko8j,"বিপিএলের চট্টগ্রাম পর্বের প্রথম ম্যাচে হেরে গেল চট্টগ্রাম চ্যালেঞ্জার্স। ২৬ রানের জয়ে ফরচুন বরিশাল পেল টানা দ্বিতীয় জয়।,জহুর আহমেদ চৌধুরি স্টেডিয়ামে শুক্রবার ব্যাটসম্যানদের সম্মিলিত প্রচেষ্টায় ২০২ রানের সংগ্রহ পায় বরিশাল। ঢাকা পর্বের শেষ ম্যাচে ২০১ রান করেছিল সিলেট স্ট্রাইকার্স। পরের ম্যাচেই তাদের টপকে গেল বরিশাল।, রান তাড়ায় চট্টগ্রাম যেতে পারে ১৭৫ রান পর্যন্ত।, টস হেরে ব্যাট করতে নেমে পাওয়ার প্লেতে ২ উইকেট হারিয়ে ৫৯ রান করে বরিশাল। আগের ম্যাচে চারে নেমে দুর্দান্ত ব্যাট করা মেহেদী হাসান মিরাজকে এ দিন নামানো হয় ওপেনিংয়ে। তার ঝড়েই শুরু হয় ম্যাচ।, আবু জায়েদ চৌধুরির প্রথম ওভারে পরপর তিন চার মারেন মেহেদী হাসান মিরাজ। মৃত্যুঞ্জয় চৌধুরির পরের ওভারে প্রথম বাউন্ডারি মারেন আরেক ওপেনার এনামুল হক। ,তৃতীয় ওভারেই আনা হয় স্পিন। বাঁহাতি তাইজুল ইসলামকে লং অন দিয়ে ছক্কায় ভাসান মিরাজ। তবে ইনিংস লম্বা করতে পারেননি ব্যাটসম্যান। তাইজুলের ওই ওভারের শেষ বলে স্লগ সুইপ করতে গিয়ে বল আকাশে তুলে আউট হন মিরাজ। ৩ চার ও ১ ছয়ে ১২ বলে করেন ২৪ রান। ,মৃত্যুঞ্জয়ের পরের ওভারে পরপর দুই বলে দৃষ্টিনন্দন কভার ড্রাইভে চার মারেন সাকিব। পরের বলে দারুণ এক কাটারে তাকে বোল্ড করে শোধ তোলেন মৃত্যুঞ্জয়। ,আরেক ওপেনার এনামুলকে ফেরান লঙ্কান লেগ স্পিনার ভিজয়াকান্থ ভিয়াসকান্থ। লং অফে লাফিয়ে যে ক্যাচটি নিলেন জিয়াউর রহমান, এবারের আসরের সেরা ক্যাচগুলির একটি তা নিশ্চিতভাবেই।,৫ চারে ২১ বলে ৩০ রান করেন এনামুল। পরের বলে এলবিডব্লিউর জোরাল আবেদন থেকে বেঁচে যান মাহমুদউল্লাহ।,টপ অর্ডারের তিন উইকেট পড়ে গেলেও বরিশালের রানের গতি কমেনি। চতুর্থ উইকেটে ইব্রাহিম জাদরানের সঙ্গে ৫.১ ওভারে ৪৯ রানের জুটি গড়েন মাহমুদউল্লাহ।,ভিজয়াকান্থের দুই ওভারে দুটি ছক্কা মেরে বড় কিছুর ইঙ্গিত দিচ্ছিলেন দেশের অভিজ্ঞ এই ব্যাটসম্যান। কিন্তু ২৫ রান করে জিয়াউরেরে বলে সুইপার কভারে ধরা পড়ে যান তাইজুলের হাতে।,আফগান ব্যাটসম্যান ইব্রাহিম টানা ফিফটির সম্ভাবনা জাগালেও আউট হয়ে যান ২ রান আগে। তার ৩৩ বলের ইনিংসে ছিল ৪ চারের সঙ্গে ৩টি ছয়।,ইনিংসের বাকি গল্প জুড়ে শুধুই ইফতিখার। প্রথম ১৩ বলে স্রেফ ১০ রান করা ব্যাটসম্যান পরের ১৩ বলে করেন ৪৭ রান। পাকিস্তানি ব্যাটসম্যানের টর্নেডো ব্যাটিংয়ে শেষ ৩ ওভার থেকে ৫১ রান পায় চট্টগ্রাম। ,আবু জায়েদের করা ১৯তম ওভারে পরপর তিন বলে তিন ছক্কা মারেন ইফতিখার। মৃত্যুঞ্জয়ের করা শেষ ওভারের পঞ্চম বলে বাউন্ডারিতে স্রেফ ২৫ বলে ফিফটি পূরণ করেন তিনি। শেষ বলে ছক্কা মেরে দলকে পার করান দুইশ।,রান তাড়া করতে নেমে শুরুটা বেশ ভালো করেন চট্টগ্রামের ওপেনার উসমান খান। আগের ম্যাচের সেঞ্চুরি থেকে পাওয়া আত্মবিশ্বাস স্পষ্ট ছিল পাকিস্তানি ব্যাটসম্যানের ব্যাটিংয়ে। তার ঝড়ে ৪ ওভারে ৪০ রান তোলে চট্টগ্রাম। ,পঞ্চম ওভারে কামরুল ইসলামের বলে ক্যাচ আউট হয়ে ফেরেন উসমান। ৩টি করে চার-ছয়ে ১৯ বলে তার রান ৩৬।,আগ্রাসী ব্যাটিংয়ের সেই ধারার সঙ্গে তাল মেলাতে পারেননি চট্টগ্রামের টপ অর্ডারের অন্যরা। ম্যাক্স ও'ডাউড ২৯ বলে করেন ২৯ রান। উন্মুক্ত চাঁদ ১৯ রান করতে খেলেন ২১ বল। আফিফ হোসেন ২১ বলে ২৮ রান করলেও পরিস্থিতির দাবি ছিল আরও দ্রুত রান তোলা। রান-বলের সমীকরণে তাই ক্রমে জয় থেকে দূরে সরতে থাকে চট্টগ্রাম।,শেষ ৬ ওভারে তাদের প্রয়োজন পড়ে ১০৭ রানের। জিয়াউর রহমান এরপর পুরনো দিনে ফিরে গিয়ে ম্যাচে প্রাণ ফেরান কিছুটা। নিজের সেরা সময়ে যেসব বড় শট খেলতেন তিনি, সেসবের কিছু ঝলক দেখান অভিজ্ঞ অলরাউন্ডার।,৩ চার ও ৪ ছয়ে ২৫ বলে তার ৪৭ রানের ইনিংস দর্শকদের বিনোদনের খোরাক জোগায় কিছুটা। তবে জয়ের সম্ভাবনা সেভাবে জাগাতে পারেনি, স্রেফ তাদের পরাজয়ের ব্যবধান কিছুটা কমায়। ,২০ ওভারে ২০২/৭ (এনামুল ৩০, মিরাজ ২৪, সাকিব ৮, ইব্রাহিম ৪৮, মাহমুদউল্লাহ ২৫, ইফতিখার ৫৭*, করিম ৬, চতুরাঙ্গা ০, কামরুল ২*; আবু জায়েদ ৪-০-৪৯-৩, মৃত্যুঞ্জয় ৪-০-৫৩-১, তাইজুল ৪-০-৩৭-১, ভিজয়কান্থ ৪-০-২৯-১, জিয়াউর ৪-০-৩৩-১),২০ ওভারে ১৭৬/৪ (উসমান ৩৬, ও'ডাউড ২৯, চাঁদ ১৬, আফিফ ২৮, জিয়াউর ৪৭*, শুভাগত ১০*; সাকিব ৪-০-২৭-১, চতুরাঙ্গা ৪-০-২৬-০, খালেদ ২-০-৩২-০, কামরুল ১-০-৮-১, সানজামুল ২-০-১৭-০, , মিরাজ  ৩-০-২০-০, করিম ৪-০-৪৫-১) ,ফরচুন বরিশাল ২৬ রানে জয়ী, ,ইফতিখার আহমেদ ,Copyright © 2022, bdnews24",bn,2023-01-13 12:48:00+06:00
Bdnews24,‘বিশ্বকাপে কি আফগানদের বিপক্ষে খেলবে না অস্ট্রেলিয়া?’,cricket,https://bangla.bdnews24.com/cricket/xbossjx3sf,"আফগানিস্তানে নারী অধিকারের প্রতি সম্মান দেখানো হচ্ছে না -এমন কারণ দেখিয়ে দেশটির বিপক্ষে টেস্টের পর এবার ওয়ানডে সিরিজ বাতিল করে দিয়েছে অস্ট্রেলিয়া। বিষয়টা মোটেও ভালো লাগেনি মাইকেল ভনের। কড়া সমালোচনার সুরে পাল্টা প্রশ্ন ছুড়েছেন ইংল্যান্ডের সাবেক এই অধিনায়ক, সামনের ওয়ানডে বিশ্বকাপে আফগানদের বিপক্ষে ম্যাচে কী করবে অস্ট্রেলিয়া। ,তালেবানরা ক্ষমতায় আসার পর আফগানিস্তানে মেয়েদের ক্রিকেট কার্যক্রম পুরোপুরি থমকে গেছে। নারী ক্রিকেটের প্রতি দেশটির সরকারের এমন বিরূপ অবস্থানের কারণে ‘প্রতিবাদস্বরূপ’ ২০২১ সালের নভেম্বরে হোবার্টে আফগানদের সঙ্গে একমাত্র টেস্ট ম্যাচটি খেলেনি অস্ট্রেলিয়া। ,কিন্তু গত বছর ঘরের মাঠে হওয়া টি-টোয়েন্টি বিশ্বকাপে ঠিকই আফগানিস্তানের বিপক্ষে খেলেছিল তারা। সুপার টুয়েলভের জমজমাট ম্যাচটি ৪ রানে জিতেছিল অস্ট্রেলিয়া। ,তালেবান সরকার গত মাসে আফগানিস্তানে মেয়েদের উচ্চশিক্ষা বন্ধ করে দেয়। গত মার্চ থেকে মেয়েদের হাই স্কুলে যাওয়াও নিষিদ্ধ আছে। শুধু তাই নয়, নারীদের পার্ক ও জিমে যাওয়ার ওপরও বিধিনিষেধ দেওয়া হয়। ,যার জেরে বৃহস্পতিবার আফগান ছেলেদের দলের বিপক্ষে ওয়ানডে সিরিজ বাতিলের ঘোষণা দেয় ক্রিকেট অস্ট্রেলিয়া (সিএ)। আগামী মার্চে সংযুক্ত আরব আমিরাতে হওয়ার কথা ছিল আইসিসি ক্রিকেট বিশ্বকাপ সুপার লিগের অংশ তিন ম্যাচের সিরিজটি। ,অস্ট্রেলিয়া না খেলার সিদ্ধান্ত নেওয়ায় ৩০ পয়েন্ট যোগ হবে আফগানিস্তানের নামের পাশে। এতে বর্তমানে ১১৫ পয়েন্ট নিয়ে সাত নম্বরে থাকা আফগানরা সরাসরি জায়গা করে নেবে আগামী অক্টোবরের ওয়ানডে বিশ্বকাপে। ১২০ পয়েন্ট নিয়ে পাঁচে থাকা অস্ট্রেলিয়া আগেই নিশ্চিত করেছে ভারত আসরে জায়গা। ,২০১৯ বিশ্বকাপের মতো এবারের আসরটিও হবে রাউন্ড রবিন লিগ নিয়মে। মূল পর্বে জায়গা পাওয়া ১০ দল খেলবে এক অপরের বিপক্ষে। এতে আফগানিস্তানের সঙ্গে নিশ্চিতভাবেই দেখা হবে অস্ট্রেলিয়ার। ,সামাজিক যোগাযোগ মাধ্যমে শুক্রবার ভন জানতে চান, তখন কী করবে অস্ট্রেলিয়া।  ,“অস্ট্রেলিয়ানরা কি এই বছর বিশ্বকাপে আফগানিস্তানের বিপক্ষে খেলবে না… কয়েক মাস আগে পুরুষ টি-টোয়েন্টি বিশ্বকাপে আফগানদের বিপক্ষে তারা খেলেনি?”,Copyright © 2022, bdnews24",bn,2023-01-13 12:47:00+06:00
Bdnews24,"‘বাবা আগুন…বের হও’, সন্তানদের সেই ডাক পোড়াচ্ছে খোকনকে",ctg,https://bangla.bdnews24.com/ctg/bhggu6nuyc,"দুই শিশু সন্তানের ডাকে ঘুম ভাঙলে দেখেন ঘর জ্বলছে আগুনে। এরপর তাদেরসহ বাবা-মা ও স্ত্রীকে নিয়ে জড়ো হন বারান্দায়। সেখান থেকে বের হওয়ার পথটিতে তখন ভয়াবহ আগুনের লেলিহান শিখা। আগুনে পুড়ছে তখন অন্য কক্ষগুলোও। আর কোনো উপায় না দেখে বের হওয়ার সিদ্ধান্ত নেন খোকন বসাক।,তার পিছুপিছু দুই সন্তান ও অন্যদের আসতে বলে খোকন আগুনের ভেতর দিয়ে দরজা পার হন। তবে আগুনের ভয়াবহতা এতটাই বেশি ছিল যে বারান্দায় থাকা বাকি পাঁচজন দরজার কাছে ভিড়তেই পারেননি। বাইরে থেকে নলকূপের পানি দিয়ে আগুন নেভানোর চেষ্টা করেও কূলিয়ে উঠতে পারেননি।,পাগলের মত ডেকেছেন প্রতিবেশীদের। মধ্যরাতে তাদের সাড়া পেতেও লেগেছে কিছুটা সময়। ততক্ষণে চোখের সামনেই ঘরের বারান্দায় আগুনে পুড়তে দেখেছেন প্রিয়জনদের।,বৃহস্পতিবার মধ্যরাতে আগুন লাগার সময় ঘুমিয়ে ছিলেন রাঙ্গুনিয়ার পারুয়া গ্রামের সিএনজি অটোরিকশা চালক খোকন বসাক। দাদীর সঙ্গে অন্য কক্ষে ঘুমাচ্ছিলেন তার ১২ বছরের ছেলে সৌরভ ও পাঁচ বছর বয়সী মেয়ে শয়ন্তী। হঠাৎ ‘বাবা আগুন, বের হও ...‘ তাদের এমন চিৎকারে ঘুম ভাঙে খোকনের। এরপরই ঘর থেকে বের হওয়ার উপায় খুঁজছিলেন তিনি। পরে নিজে বের হতে পারলেও বাঁচাতে পারেননি আর কাউকে।,সেই থেকে সন্তানদের ডাক পোড়াচ্ছে তাকে। ঘুরে ফিরে কানে বাজছে তাদের কণ্ঠ, ‘বাবা আগুন’।,অগ্নিদগ্ধ ৪২ বছর বয়সী খোকন চট্টগ্রাম মেডিকেল কলেজ হাসপডাতালের বার্ন ইউনিটের মেঝেতে আধশোয়া অবস্থায় আহাজারি করছিলেন এ নিয়ে। আফসোস করছিলেন নিজের দুই শিশু সন্তান, বাবা-মা ও স্ত্রীকে বাঁচাতে না পারায়।,কেন তিনি তার দুই ছেলে মেয়েকে নিজে টেনে বের করলেন না। দুই সন্তানের ‘বাবা আগুন’ ডাক যেন তাড়িয়ে বেড়াচ্ছে তাকে।,চট্টগ্রামের রাঙ্গুনিয়া উপজেলার পারুয়া ইউনিয়নের তিন নম্বর ওয়ার্ডের মহাজন পাড়ার খোকন বসাকের বাড়িতে বৃহস্পতিবার মধ্যরাতে আগুন লেগে তার দুই ছেলেমেয়ে সপ্তম শ্রেণির সৌরভ বসাক (১২) ও প্রথম শ্রেণি পড়ুয়া শয়ন্তী বসাক (৫) ঘরের মধ্যেই মারা যান। তাদের সঙ্গে হারিয়েছেন পিতা কাঙাল বসাক (৭০), মা ললিতা বসাক (৬০) ও স্ত্রী লাকী বসাককে (৩২)।,ফায়ার সার্ভিস ও পুলিশের মত খোকনেরও ধারণা রান্নাঘরের চুলা থেকে আগুন লাগতে পারে।,আগুনের মধ্য দিয়ে ছুটে বেরিয়ে আসা খোকনেরও শরীরের ২০ শতাংশ পুড়ে গেছে। তার বাম হাত, বুক ও পিঠ ব্যান্ডেজে মোড়া। মাথা মুখেও পোড়া চিহ্ন রয়েছে। সন্তানসহ নিকটজনদের হারানোর বেদনায় মুষড়ে পড়া খোকন এখন চট্টগ্রাম মেডিকেল কলেজ হাসপাতালের বার্ন ইউনিটে চিকিৎসাধীন। সেখানেই তার সঙ্গে কথা হয়।,শরীরের পোড়া যন্ত্রণার চাইতেও খোকন সেখানে সবচেয়ে বেশি পুড়ছেন মনের যন্ত্রণায়। নিজের চোখের সামনেই পরিবারের পাঁচ সদস্যকে আগুনে দগ্ধ হয়ে মারা যেতে দেখেছেন। সেই যন্ত্রণা এখনও পোড়াচ্ছে তাকে।,কান্না জড়িত কণ্ঠে বিডিনিউজ টোয়েন্টিফোর ডটকমকে তিনি বলেন, আগের দিন রাত সাড়ে দশটার দিকে আমরা শুয়ে পড়ি। চার কক্ষের সেমি পাকা বাড়ি তাদের। এক কক্ষে তিনি তার স্ত্রীসহ, পাশের কক্ষে দুই শিশু সন্তানকে নিয়ে মা এবং অপর কক্ষে তার বাবা একাই ঘুমাতেন।,‘‘রাত পৌনে দুইটার দিকে আগুন লাগার পর আমার মা, বাবা ও দুই ছেলে মেয়ে আমাদের কক্ষের দরজায় ধাক্কা দিয়ে ডাক দেয়। ছেলেমেয়ে বাবা আগুন, দরজা খোল বলে চিৎকার করে ডাক দেয়। ঘর থেকে বেরিয়ে স্ত্রীসহ আমরা ছয়জন বারান্দায় দাঁড়াই। এসময় আমি বারান্দার দরজা খুলে বাইরে যাবার কথা চিন্তা করি।’’,রাতের সেই বিভীষিকার বর্ণনা দিচ্ছিলেন তিনি। তিনি বলেন, “আমি দুই সন্তান ও বাবা মাকে আমার পেছন পেছন আসতে বলে দরজা খুলে বাইরে যাবার চেষ্টা করি। এসময় আগুনের প্রচণ্ড হলকা ঘরে প্রবেশ করলেও আমি বাইরে বের হয়ে গেলেও বাকিরা আর বের হতে পারেনি।“,খোকন আফসোস করে বলেন, তাদের যদি আমি জোর করে বের করে নিয়ে আসতাম তাহলে হয়ত এতবড় ঘটনা ঘটত না।,চার কক্ষের সেমিপাকা বাড়িটির বারান্দার সঙ্গে লাগোয়া বেড়ার রান্নাঘর। সেখানে কুড়ানো পাতার সঙ্গে কাঠের লাকড়িও ছিল বলে গৃহকর্তা খোকন, ফায়ার সার্ভিস ও স্থানীয় পুলিশ জানায়। রান্নাঘরের সঙ্গে লাগানো ছিল খোকনের সিএনজি অটোরিকশাটি। সেটিও আগুনে পুড়ে গেছে। লাকড়ি ও পাতার কারণে আগুন দ্রুত ছড়িয়ে পড়ে বলে ফায়ার সার্ভিস বলেছে।,তিন ভাই, দুই বোনের মধ্যে তৃতীয় খোকন তার মা-বাবা, স্ত্রী-দুই সন্তান নিয়ে পারুয়ার বাড়িতে থাকতেন। দুই ভাই অন্যত্র বসবাস করেন।,হাসপাতালের বেডে শুয়ে কান্না জড়ানো গলায় খোকন বলেন, আমার ছোট মেয়ে নাচ করতে পছন্দ করত। ছেলেটা তবলাও শিখত। কিন্তু তাদের হারিয়ে ফেললাম।,তিনি জানান, তাদের বাড়ির রান্নাঘরে ‘বন্ধু চুলা’ ছাড়াও গ্যাসের চুলা ছিল। আগের দিন রাতে চুলা নিভিয়েও রাখা হয়েছিল দাবি করে তিনি বলেন, কভাবে আগুন লাগল সে সম্পর্কে ধারণা নেই।,হাসপাতালের মেঝের বিছানায় আধশোয়া অবস্থায় অগ্নিদগ্ধ খোকন বসাক কথা বলার সময় মাঝে মাঝে সন্তানদের কথা বলতে গিয়ে আনমনা হয়ে পড়ছিলেন, চোখ থেকে অশ্রু গড়িয়ে পড়ছিল।,“আমরা তো আর কেউ রইল না। কানের মধ্যে যেন বাজছে... বাবা আগুন…।“,বার্ন ইউনিটে খোকনের সঙ্গে আছেন তার খালাতো ভাই সাগর চৌধুরী। তিনি বিডিনিউজ টোয়েন্টিফোর ডটকমকে বলেন, খোকন একটু ধর্মপ্রাণ মানুষ। বাড়ির সঙ্গে লাগানো মন্দিরে রাতে কীর্তন করেছেন। পরে ভাত খেয়ে ঘুমোতে যান।,তিনি বলেন, ঘর থেকে বাইরে এসে পানি নিয়ে আগুন নেভানোর চেষ্টা করেছেন। পাশের লোকজনকে ডেকেছেন। তখনো তার পিঠের গেঞ্জিতে আগুন লেগেছিল।,চট্টগ্রাম মেডিকেল কলেজ হাসপাতালের বার্ন ইউনিটের প্রধান ডা. রফিক উদ্দিন আহমেদ বলেন, খোকনের শরীরের ২০ শতাংশ পুড়ে গেছে। শ্বাসনালীর ইনজুরিও আছে। তাকে পর্যবেক্ষণে রাখা হয়েছে।,আগ্রাবাদ ফায়ার সার্ভিসের উপ সহকারী পরিচালক আবদুল হামিদ মিয়া বলেন, রান্নাঘরের চুলা থেকে আগন লেগেছে বলে আমাদের ধারণা। আমাদের দুটি ইউনিট ঘটনাস্থলে গিয়ে ভোর চারটার দিকে আগুন নেভাতে সক্ষম হয়। তার আগেই ঘরের ভেতরে দগ্ধ হয়ে প্রাণ গেছে পাঁচজনের।,বসতঘর লাগোয়া রান্নাঘরে বিপুল পরিমাণে লাকড়ি থাকায় দ্রুত আগুন ছড়িয়ে পড়ে বলে তার ধারণা।,Copyright © 2022, bdnews24",bn,2023-01-13 13:08:00+06:00
Bdnews24,জাহাঙ্গীরনগর বিশ্ববিদ্যালয়ে পাখি মেলা ৩ ফেব্রুয়ারি,samagrabangladesh,https://bangla.bdnews24.com/samagrabangladesh/sy5427m2nv,"পাখি সংরক্ষণে গণসচেতনতা বৃদ্ধির লক্ষ্যে জাহাঙ্গীরনগর বিশ্ববিদ্যালয়ে অনুষ্ঠিত হতে যাচ্ছে পাখি মেলা-২০২৩। ,আগামী ৩ ফেব্রুয়ারি বিশ্ববিদ্যালয়ের জহির রায়হান মিলনায়তন প্রাঙ্গণে এ মেলা অনুষ্ঠিত হবে বলে জানিয়েছেন আয়োজক কমিটির আহ্বায়ক ও বিশ্ববিদ্যালয়ের প্রাণিবিদ্যা বিভাগের অধ্যাপক মনিরুল এইচ খান বলেন। ,২১ তম বারের এই মেলার আয়োজক হিসেবে থাকছে বিশ্ববিদ্যালয়ের প্রাণিবিদ্যা বিভাগ। সহ-আয়োজক হিসেবে থাকবে ওয়াইল্ড লাইফ রেসকিউ সেন্টার, বাংলাদেশ বার্ড ক্লাব, আরণ্যক ফাউন্ডেশন, প্রকৃতি ও জীবন ফাউন্ডেশন, বাংলাদেশ প্রাণিবিজ্ঞান সমিতি, আইইউসিএন এবং বাংলাদেশ বন বিভাগ। ,অধ্যাপক মনিরুল বলেন, “এ বছর মেলায় বিভিন্ন ধরনের প্রতিযোগিতা থাকবে। তার মধ্যে- আন্তঃবিশ্ববিদ্যালয় পাখি দেখা প্রতিযোগিতা, পাখি বিষয়ক আলোকচিত্র প্রদর্শনী, শিশু-কিশোরদের জন্য পাখির ছবি আঁকা প্রতিযোগিতা, টেলিস্কোপ ও বাইনোকুলারস দিয়ে শিশু-কিশোরদের পাখি পর্যবেক্ষণ, পাখির আলোকচিত্র ও পত্র-পত্রিকা প্রদর্শনী, আন্তঃবিশ্ববিদ্যালয় পাখি চেনা প্রতিযোগিতা এবং সকলের জন্য উন্মুক্ত পাখি বিষয়ক কুইজ প্রতিযোগিতা।”,এছাড়া বিগ বার্ড বাংলাদেশ অ্যাওয়ার্ড, সায়েন্টিফিক পাবলিকেশন অ্যাওয়ার্ড ও কনজারভেশন মিডিয়া অ্যাওয়ার্ড প্রদান করা হবে বলে জানান তিনি। ,বিশ্ববিদ্যালয়ের প্রাণিবিদ্যা বিভাগ থেকে এক বিজ্ঞপ্তির মাধ্যমে প্রতিযোগিতায় অংশগ্রহণের নিয়মাবলি জানানো হয়। ,বিজ্ঞপ্তিতে বলা হয়- আন্তঃবিশ্ববিদ্যালয় পাখি দেখা প্রতিযোগিতায় প্রতিটি বিশ্ববিদ্যালয় থেকে দুটি দল অংশগ্রহণ করতে পারবে। প্রতিটি দলে চারজন শিক্ষার্থী থাকবে এবং দলের সাথে একজন বিচারক অংশগ্রহণ করবে। জাহাঙ্গীরনগর বিশ্ববিদ্যালয় ক্যাম্পাসে নির্ধারিত এক ঘণ্টা হেঁটে পাখি দেখে বা পাখির ডাক শুনে সঠিক নাম লিখতে হবে। অংশগ্রহণকারীদের নাম মেলার পূর্বে প্রাণিবিদ্যা বিভাগে অথবা মেলার দিন প্রতিযোগিতা শুরুর আগে জহির রায়হান মিলনায়তন প্রাঙ্গনে সকাল ৭টা ৪৫মিনিটের মধ্যে নিবন্ধন করতে হবে। ,শিশু-কিশোরদের জন্য পাখির ছবি আঁকা প্রতিযোগিতায় স্কুল পর্যায়ের শিক্ষার্থীরা অংশগ্রহণ করতে পারবে। দুটি গ্রুপ থাকবে, ‘ক’ গ্রুপ: নার্সারি থেকে দ্বিতীয় শ্রেণি এবং ‘খ’ গ্রুপ: তৃতীয় থেকে পঞ্চম শ্রেণি। প্রতিযোগীদের মেলার দিন সকাল ৮টা ৩০ মিনিটের মধ্যে নাম নিবন্ধন করতে হবে এবং প্রত্যেকের নিজ নিজ স্কুলের পরিচয়পত্র সঙ্গে রাখতে হবে। ,পাখি বিষয়ক কুইজ প্রতিযোগিতায় স্কুল-কলেজ-বিশ্ববিদ্যালয় পর্যায়ের শিক্ষার্থীসহ সকলে অংশগ্রহণ করতে পারবে। ,আন্তঃবিশ্ববিদ্যালয় পাখি চেনা প্রতিযোগিতায় (অডিও-ভিডিও) ভিডিও দেখে ও ডাক শুনে পাখির নাম বলতে হবে। প্রতিটি বিশ্ববিদ্যালয় থেকে দুটি দল অংশগ্রহণ করতে পারবে। প্রতিটি দলে দু’জন শিক্ষার্থী থাকবে। মেলার দিন সকাল ৯টা ৩০ মিনিটের মধ্যে নাম নিবন্ধন করতে হবে। ,বিগ বার্ড বাংলাদেশ অ্যাওয়ার্ড : বাংলাদেশের পাখির ওপর যে কোনও পর্যবেক্ষণ (পাখির নতুন প্রজাতি/ বিপন্ন ও বিরল প্রজাতির সন্ধান/ পাখির ওপর যে কোনও চমকপ্রদ পর্যবেক্ষণ) পর্যালোচনা করে তিনজনকে এই অ্যাওয়ার্ড দেওয়া হবে। ,পর্যবেক্ষণের স্বপক্ষে ছবি, ভিডিও বা যে কোনও তথ্য প্রমাণ বিগ বার্ড বাংলাদেশ অথবা আহ্বায়ক, পাখি মেলা আয়োজক কমিটি-২০২৩, প্রাণিবিদ্যা বিভাগ, জাহাঙ্গীরনগর বিশ্ববিদ্যালয়, সাভার ঢাকা-১৩৪২ এই ঠিকানায় আগামী ২৫ জানুয়ারি, ২০২৩-এর মধ্যে পাঠাতে হবে। ,কনজারভেশন মিডিয়া অ্যাওয়ার্ড: ১ জানুয়ারি ২০২২ থেকে ২৫ জানুয়ারি ২০২৩ তারিখ পর্যন্ত প্রিন্ট, অনলাইন ও ইলেক্ট্রনিক মিডিয়াতে পাখি তথা জীববৈচিত্র প্রকাশিত সংবাদ পর্যালোচনা করে (প্রত্যেক ক্যাটাগরিতে একজন করে) এই অ্যাওয়ার্ড প্রদান করা হবে। প্রকাশিত সংবাদ/ সংবাদের লিংক mmhkhan@hotmail.com এই ঠিকানায় পাঠাতে হবে আগামী ২৫ জানুয়ারির মধ্যে। ,সায়েন্টিফিক পাবলিকেশন অ্যাওয়ার্ড: ১ জানুয়ারি ২০২২ থেকে ২৫ জানুয়ারি ২০২৩ তারিখ পর্যন্ত বাংলাদেশের পাখির ওপর সায়েন্টিফিক জার্নালে প্রকাশিত প্রবন্ধ পর্যালোচনা করে একজনকে এই অ্যাওয়ার্ড প্রদান করা হবে। প্রকাশিত প্রবন্ধ mmhkhan@hotmail.com এই ঠিকানায় অথবা আহ্বায়ক, পাখিমেলা আয়োজক কমিটি-২০২৩, প্রাণিবিদ্যা বিভাগ, জাহাঙ্গীরনগর বিশ্ববিদ্যালয়, সাভার, ঢাকা-১৩৪২ এই ঠিকানায় আগামী ২৫ জানুয়ারি, ২০২৩-এর মধ্যে পাঠাতে হবে। ,এছাড়া বিভিন্ন প্রতিষ্ঠানের কার্যক্রম প্রদর্শনের জন্য জহির রায়হান মিলনায়তন প্রাঙ্গণে একটি স্টল দেওয়া হবে। পত্র-পত্রিকা, প্রকাশনা, ছবি ইত্যাদি দিয়ে স্টল সাজানো যাবে। বিচারকদের রায়ে সেরা তিনটি স্টলকে পুরস্কৃত করা হবে। এই স্টল সাজানোর প্রতিযোগিতায় অংশগ্রহণে ইচ্ছুক হলে আগামী ২৫ জানুয়ারি, ২০২৩ তারিখের মধ্যে মেলার আহ্বায়ককে জানাতে হবে। ,আয়োজক কমিটির সদস্য অধ্যাপক কামরুল হাসান বিডিনিউজ টোয়েন্টিফোর ডটকমকে বলেন, “পাখি মেলার উদ্দেশ্য হচ্ছে পাখি সংরক্ষণের জন্য গণসচেতনতা তৈরি করা। এই সচেতনতা শুধু ক্যাম্পাস না, সারা দেশেই ছড়িয়ে দিতে চাই। , “শুধুমাত্র আইনের প্রয়োগ করে জীববৈচিত্র্য বা পাখি বাঁচানো সম্ভব না। সবাই যদি সচেতন হয় তাহলে পাখির অবৈধ শিকার, বিক্রি ইত্যাদি জনগণই সেটা রক্ষা করবে, আইনের আশ্রয় নিবে। তাহলেই পাখি বা জীববৈচিত্র্য সংরক্ষিত থাকবে।”,প্রতিবছরের শীতেই জাহাঙ্গীরনগর বিশ্ববিদ্যালয় ক্যাম্পাসে পরিযায়ী পাখিরা বিচরণ করে। এ বছরের শুরুতে সেটা দেখা গেলেও এখন আর দেখা যাচ্ছে না। এর কারণ জানতে চাইলে তিনি বলেন, “বিশ্ববিদ্যালয়ের লেকগুলো ঘেষে যে দোকানগুলো গড়ে উঠেছে সেগুলো বন্ধ করে দেওয়া হলে লেক থেকে পাখি চলে যাবে না। দোকানগুলো কেন্দ্র করে মানুষজনের ভিড় পাখিদের বিরক্তির কারণ হয়। ,“কারণ পাখিরা নিরিবিলি জায়গাটা চায়। বিশ্ববিদ্যালয়ের ওয়াইল্ড লাইফ রেসকেউ সেন্টারের ভিতরের লেকে ঠিকই পাখি বিচরণ করছে, সেখানের নিরিবিলি জায়গা তাদের পছন্দ।” ,বিশ্ববিদ্যালয়ের কর্তৃপক্ষের সঙ্গে এ ব্যাপারে কথা হয়েছে কী না জানতে চাইলে এই পাখি গবেষক বলেন, “কর্তৃপক্ষকে আমরা বারবার চিঠি দিয়েছি কিন্তু সেটা ফলপ্রসূ হচ্ছে না।” ,২০০০ সালে জাহাঙ্গীরনগর বিশ্ববিদ্যালয়ে প্রথম পাখি মেলা শুরু করেছিলো ‘বাংলাদেশ বার্ড ক্লাব’। ২০০৪ সাল থেকে বিশ্ববিদ্যালয়ের প্রাণিবিদ্যা বিভাগ সরাসরি সম্পৃক্ত হয়। এর মধ্যে ২০১১ সাল এবং ২০২১ সালে পাখি মেলা অনুষ্ঠিত না হওয়ায় এ বছর ২১তম পাখি মেলা অনুষ্ঠিত হতে যাচ্ছে। ,২০১১ সালে বিশ্ববিদ্যালয়ের লেকগুলো লিজ দেওয়ার কারণে পাখি বসেনি, যার ফলে সে বছর মেলা অনুষ্ঠিত হয়নি এবং ২০২১ সালে কোভিডের কারণে বিশ্ববিদ্যালয় বন্ধ থাকায় মেলা অনুষ্ঠিত হয়নি।,Copyright © 2022, bdnews24",bn,2023-01-13 12:56:00+06:00
Bdnews24,মেয়র আইভীর মিছিলে হামলা: অস্ত্রের ধারা থেকে আসামিদের অব্যাহতি,samagrabangladesh,https://bangla.bdnews24.com/samagrabangladesh/ogvz6drrrl,"নারায়ণগঞ্জ সিটি করপোরেশনের মেয়র সেলিনা হায়াৎ আইভী ও তার অনুসারীদের সঙ্গে হকারদের সংঘর্ষের মামলায় আওয়ামী লীগ নেতাসহ ১২ জনের বিরুদ্ধে অভিযোগপত্র জমা দিয়েছে পিবিআই।,অভিযোগপত্রে ১২ জনের বিরুদ্ধে হত্যাচেষ্টা, জখম, ভাঙচুর ও নাশকতার প্রমাণ পেয়েছেন তদন্ত কর্মকর্তা। তবে অস্ত্র আইনের ধারা থেকে আসামিদের অব্যাহতি দেওয়া হয়েছে। ,চার বছর আগের এই মামলার তদন্ত শেষে গত ২৩ নভেম্বর নারায়ণগঞ্জের মুখ্য বিচারিক হাকিম আদালতে অভিযোগপত্র দাখিল করা হয় বলে আদালত পুলিশের পরিদর্শক মো. আসাদুজ্জামান জানান।,তবে বিষয়টি সম্প্রতি সামনে আসে। ৮ জানুয়ারি নারায়ণগঞ্জে এক অনুষ্ঠানে বিষয়টির অবতারণা করে এ অভিযোগপত্রে ‘অসন্তুষ্ট’ সেলিনা হায়াৎ আইভী জানিয়েছেন, তিনি এর বিরুদ্ধে নারাজি দেবেন।,অভিযোগপত্রে যাদের নাম এসেছে তারা হলেন- মহানগর আওয়ামী লীগের যুগ্ম সম্পাদক শাহ্ নিজাম, যুবলীগ নেতা নিয়াজুল ইসলাম খান, হকার নেতা রহিম মুন্সি, আসাদুল ইসলাম ওরফে আসাদ, সায়মন, ইকবাল হোসেন, মাসুদ পাটোয়ারী ওরফে শুক্কুর, তোফাজ্জল, পলাশ মিয়া, মহসীন বেপারী, সালাউদ্দিন ওরফে সালাউদ্দিন গাজী, সাদেকুল ইসলাম।,আসামিরা নারায়ণগঞ্জ-৪ আসনের সংসদ সদস্য এ কে এম শামীম ওসমানের সমর্থক বলে শহরে পরিচিতি রয়েছে।,যে ১২ জনের নাম অভিযোগপত্রে এসেছে তার মধ্যে কেবল শাহ্ নিজাম ও নিয়াজুল ইসলাম খান এজাহারভুক্ত আসামি; বাকিরা এজাহারবহির্ভূত। একইসঙ্গে মামলার নয় আসামির বাকি সাতজনকে অব্যাহতির সুপারিশ করেছে পিবিআই।,এ ব্যাপারে মামলার তদন্তকারী কর্মকর্তা পিবিআই নারায়ণগঞ্জের পরিদর্শক আতাউর রহমান বলেন, “ঘটনার তদন্তে যতটুকু পাওয়া গেছে সেটাই অভিযোগপত্রে উল্লেখ করা হয়েছে। আসামি নিয়াজুল ইসলাম খানের কাছে থাকা অস্ত্রটির তার নামে লাইসেন্সপ্রাপ্ত ছিল। ঘটনার দিন ওই অস্ত্র দিয়ে কাউকে আঘাত করা হয়েছে এমন প্রমাণ পাওয়া যায়নি।“,“অন্যদিকে শাহ্ নিজামের অস্ত্রটি ভিডিওতে দেখা গেলেও সেটি উদ্ধার করা যায়নি বলে অস্ত্র আইনের ধারায় তাকেও সংযুক্ত করা যায়নি। তবে আসামিদের বিরুদ্ধে হুমকি, হত্যাচেষ্টা, জখম, নাশকতা, ভাঙচুরসহ অরাজকতার অভিযোগ প্রমাণিত হয়েছে।”,পিবিআই নারায়ণগঞ্জের পুলিশ সুপার মনিরুল ইসলাম বলেন, “অস্ত্র মামলার ধারায় বলা আছে, অস্ত্র উদ্ধার মানে প্রদর্শনীয় থাকতে হবে। আমরা মামলার দায়িত্ব অনেক পরে পেয়েছি। ততক্ষণে আসামিরা জামিনে। এখন কোনো আসামি জামিনে থাকলে তাকে এনে জিজ্ঞাসাবাদ করা তারপর অস্ত্র উদ্ধার করা সম্ভব নয়।”,“মামলার আরেক আসামি নিয়াজুল ইসলামের বৈধ অস্ত্র। তার বৈধ অস্ত্র যদি অবৈধভাবে ব্যবহার হয় তাহলে কর্তৃপক্ষ যথাযথ ব্যবস্থা নেবে। এরই মধ্যে ব্যবস্থাও নেওয়া হয়েছে। তার অস্ত্রের লাইসেন্স বাতিল করা হয়েছে বলেও জেনেছি।”,২০১৮ সালের ১৬ জানুয়ারি হকার উচ্ছেদকে কেন্দ্র করে সংঘাতে নারায়ণগঞ্জ সিটি করপোরেশনের মেয়র সেলিনা হায়াৎ আইভী, একাধিক আওয়ামী লীগ নেতা ও সাংবাদিকসহ বেশ কয়েকজন আহত হন। এ ঘটনায় সিটি মেয়র নারায়ণগঞ্জ সদর মডেল থানায় একটি অভিযোগ দিলে তা সাধারণ ডায়েরি হিসেবে নথিভুক্ত করা হয়।,ঘটনার ২২ মাস পর আদালতের নির্দেশে এটিকে মামলা হিসেবে গ্রহণ করে পুলিশ। ২০১৯ সালের ১১ ডিসেম্বর নারায়ণগঞ্জের জ্যেষ্ঠ বিচারিক হাকিম ফাহমিদা খাতুনের আদালত এজাহার গ্রহণ করে সেটিকে মামলা হিসেবে নথিভুক্ত করার জন্য সদর থানাকে নির্দেশ দেন।,আইভীর পক্ষে মামলার বাদী হন নারায়ণগঞ্জ সিটি করপোরেশনের আইন কর্মকর্তা জি এম সাত্তার। ওই মামলায় নয় ব্যক্তির নাম উল্লেখ করে অজ্ঞাত পরিচয় আরও ৯০০ থেকে ১০০০ জনকে আসামি করা হয়। মামলাটি তদন্তের দায়িত্ব পায় পিবিআই।,মামলায় বাদী জি এম সাত্তার বলেন, “শহরের ফুটপাত হকারমুক্ত করার উদ্যেগের এক পর্যায়ে নারায়ণগঞ্জ-৪ আসনের সংসদ সদস্য এ কে এম শামীম ওসমান হকারদের পক্ষে অবস্থান নেন। এদিকে সিটি করপোরেশনের পক্ষ থেকে হকারদের ফুটপাত দখলমুক্ত করে দিতে নির্ধারিত সময় বেঁধে দেওয়া হয়।,“সময় পেরিয়ে গেলেও হকাররা ফুটপাত না ছাড়ায় মেয়র আইভী শান্তিপূর্ণ মিছিল নিয়ে চাষাঢ়ার সায়াম প্লাজার সামনে গেলে হামলার শিকার হন। এই সময় এক নম্বর আসামি নিয়াজুল ইসলাম খান ও দুই নম্বর আসামি শাহ্ নিজামসহ অন্য সন্ত্রাসী গুলি করে। এই সময় মেয়র আইভীকে মানবঢাল তৈরি করে রক্ষা করা হয়।”,অভিযোগপত্রে পিবিআই উল্লেখ করেছে, মামলাটি শুরুতে সদর মডেল থানা পুলিশ তদন্ত করে; পরে তারা দায়িত্ব পায়। তদন্তে যুবলীগ নেতা নিয়াজুল ইসলাম খান ও শাহ্ নিজামের হাতে ঘটনার দিন পৃথক দুটি আগ্নেয়াস্ত্র ছিলো বলে অভিযোগ পাওয়া যায়। ঘটনার দিন ঘটনাস্থলের ভিডিও ফুটেজ পর্যবেক্ষণ করেও আসামিদের হাতে পিস্তল দেখা যায়।,তবে তদন্ত করতে গিয়ে জানা যায়, নিয়াজুল ইসলাম খানের পিস্তলটির লাইসেন্স রয়েছে। ঘটনার দিন ওই পিস্তলটি গুলিসহ খোয়া যায় বলে তার ভাই রিপন থানায় একটি জিডিও করেছিলেন। পরবর্তীতে পিস্তলটি ঘটনাস্থলের অদূরে একটি ফুলের টবের ভেতর পলিথিনে মোড়ানো অবস্থায় ১০টি গুলিসহ উদ্ধার করে পুলিশ।,পিস্তলটির প্রকৃত মালিক নিয়াজুল ইসলাম হওয়ায় তাকে অস্ত্র আইনের ১৯ (ক) ধারায় তার বিরুদ্ধে অপরাধ প্রমাণ করা যায়নি বলে অভিযোগপত্রে উল্লেখ করে পিবিআই।,এদিকে শাহ্ নিজামের হাতে থাকা পিস্তলটির বিষয়ে পিবিআই অভিযোগপত্রে বলছে, শাহ্ নিজামের নামে একটি বন্দুকের লাইসেন্স থাকলেও পিস্তলের লাইসেন্স নেই। ভিডিও ফুটেজে নিজামকে বিনা লাইসেন্সে অবৈধ আগ্নেয়াস্ত্র বহন ও পিস্তল জাতীয় আগ্নেয়াস্ত্র নিজ দখলে রাখতে দেখা গেলেও আসামি জামিনে থাকায় তাকে জিজ্ঞাসাবাদ করা সম্ভব হয়নি।,ফলে ওই অস্ত্র সম্পর্কে তথ্য সংগ্রহ করাও সম্ভব হয়নি। তদন্তকালে অস্ত্রটি উদ্ধারও সম্ভব হয়নি। এ কারণে তার বিরুদ্ধে অস্ত্র আইনের ১৯ (ক) ধারায় অপরাধ প্রমাণ করা যায়নি।,একইসাথে মেয়র আইভীকে হত্যার উদ্দেশে ওই দুই আসামি গুলি করেছে বলে মামলার এজাহারে উল্লেখ থাকলেও তদন্তে এ সংক্রান্ত কোনো আলামত ঘটনাস্থলে পাওয়া যায়নি এবং পরবর্তীতেও কোনো তথ্য পাওয়া যায়নি বলেও জানায় পিবিআই।,তবে মামলার বাদী নারায়ণগঞ্জ সিটি করপোরেশনের আইন কর্মকর্তা জি এম সাত্তার বলেন, “অস্ত্রের বিষয়টি ভিডিও ফুটেজে দেখা গেছে বলে অভিযোগপত্রে উল্লেখ করেছেন তদন্তকারী কর্মকর্তা। অথচ অস্ত্র আইনের ধারা থেকে আসামিদের অব্যাহতি দেওয়া হয়েছে। এর বিরুদ্ধে আমরা নারাজি দেব।”,আগামী ২৯ জানুয়ারি মামলার শুনানির তারিখ আছে। ওইদিন আদালতে তারা নারাজির আবেদন জানিয়ে মামলাটি পুনরায় সুষ্ঠু তদন্তের আবেদন জানাবেন বলে জানান।,এ নিয়ে ক্ষোভ প্রকাশ করে মেয়র সেলিনা হায়াৎ আইভী সাংবাদিকদের বলেন, “ভিডিও ফুটেজে অস্ত্র দেখা গেছে। এইসব ফুটেজ বিভিন্ন গণমাধ্যমে প্রকাশ পেলে সারা পৃথিবীর মানুষ তা দেখেছে। আসামিপক্ষের মাধ্যমে প্রভাবিত হয়ে তদন্তকারী সংস্থা এমন অভিযোগপত্র আদালতে জমা দিয়েছে।”,এরপর ৮ জানুয়ারি রাতে নারায়ণগঞ্জে একটি পত্রিকার প্রতিষ্ঠাবার্ষিকীর অনুষ্ঠানে আবারও বিষয়টির অবতারণা করেন মেয়র। সেদিন তিনি বলেন, “নারায়ণগঞ্জ হকারের নগরী। ২০১৮ সালের ১৬ জানুয়ারির কথা মনে আছে নিশ্চয়ই। সেদিন অনেকেই আহত হয়েছিলেন। সেদিন গুলি করা হয়েছিল, মারা যেতে নিয়েছিলাম। আমার কিছু অকুতোভয় কর্মী মানবঢাল তৈরি করে বাঁচিয়েছিল।,“অথচ এই ঘটনায় পুলিশ অস্ত্রধারী শাহ্ নিজামকে মামলা থেকে খালাস দিয়েছেন। এর বিরুদ্ধে আমরা আদালতে নারাজি দেব।”,এ ব্যাপারে জানতে চাইলে নারায়ণগঞ্জের সাংস্কৃতিক ব্যক্তিত্ব ও সন্ত্রাস নির্মূল ত্বকী মঞ্চের আহ্বায়ক রফিউর রাব্বি বলেন, “ওইদিন মেয়র সেলিনা হায়াৎ আইভীর ওপর সশস্ত্র হামলা করে শামীম ওসমানের অনুগত বাহিনী। বিভিন্ন জাতীয় দৈনিকে অস্ত্রসহ হামলার সেসব ছবি ছাপা হয়ছে, সারাদেশের মানুষ তা দেখেছে। পুলিশের এমন অভিযোগপত্র পুলিশ এখনও ওসমান পরিবারের অনুগত বলেই প্রমাণ করে। তারা একটি পরিবারের হয়ে কাজ করে বলেই এমন প্রতিবেদন দিয়েছে।”,এদিকে হকার উচ্ছেদকে কেন্দ্র করে এই সংঘাতের ঘটনায় পুলিশের করা মামলাটিতে আসামিদের কাউকে শনাক্ত করা যায়নি উল্লেখ করে আগেই চূড়ান্ত প্রতিবেদন দেওয়া হয়েছে।,একই ঘটনায় জেলা প্রশাসনের গঠিত তদন্ত কমিটি একাধিকবার মেয়াদ বাড়ানো হলেও আলোর মুখ দেখেনি সেই তদন্ত প্রতিবেদন।,তদন্তের দায়িত্ব পাওয়া কর্মকর্তারা পর্যায়ক্রমে জেলা থেকে অন্যত্র বদলি হয়ে যাওয়ার পর এ নিয়ে আর কোনো আলোচনা হয়নি।,Copyright © 2022, bdnews24",bn,2023-01-13 13:17:00+06:00
Bdnews24,পরকীয়া সন্দেহে স্ত্রীকে পিটিয়ে হত্যার অভিযোগ,samagrabangladesh,https://bangla.bdnews24.com/samagrabangladesh/pj897huqdo,"ঢাকার আশুলিয়ায় পরকীয়া সন্দেহে স্ত্রীকে কাঠের টুকরো দিয়ে পিটিয়ে হত্যার অভিযোগে এক পোশাক শ্রমিককে গ্রেপ্তার করেছে পুলিশ।   ,বৃহস্পতিবার গভীর রাতে আশুলিয়ার বুড়িরবাজার বাঁশতলা এলাকায় এ ঘটনা ঘটে বলে জানান আশুলিয়া থানার এসআই শাহিন আহমেদ নয়ন। ,গ্রেপ্তার মো. জনি (৩০) জামালপুর জেলার সদর থানার কলাবাধা গ্রামের মো. জিয়াউল মিয়ার ছেলে। নিহত সুবর্ণা আক্তার (২৪) জামালপুর জেলার সরিষাবাড়ী থানার আদরাচর গ্রামের সুজন মিয়ার মেয়ে। ,প্রায় চার বছর আগে জনি ও সুবর্ণার বিয়ে হয়। তাদের এক বছরের শিশুসন্তান রয়েছে। এই দম্পতি আশুলিয়ার বুড়ির বাজার এলাকার চান মিয়ার বাড়িতে ভাড়া থাকতেন। জনি পেশায় পোশাক শ্রমিক এবং সুবর্ণা গৃহিণী ছিলেন। ,স্থানীয়দের বরাতে এসআই শাহিন জানান, স্ত্রী সুবর্ণা পরকীয়ায় জড়িয়ে পড়েছেন এমন সন্দেহে বৃহস্পতিবার রাতে দুজনের মধ্যে ব্যাপক ঝগড়া হয়। এক পর্যায়ে জনি উত্তেজিত হয়ে রান্নার কাজে ব্যবহৃত কাঠের টুকরো দিয়ে স্ত্রীর মাথায় আঘাত করলে তার মৃত্যু হয়। ,খবর পেয়ে আশুলিয়া থানা পুলিশ শুক্রবার ভোরে মরদেহ উদ্ধার করে ময়নাতদন্তের জন্য সোহরাওয়ার্দী মেডিকেল কলেজ হাসপাতালের মর্গে প্রেরণ করে। ,এসআই শাহিন আরও বলেন, নিহতের স্বজনদের খবর দেওয়া হয়েছে তারা আসলেই মামলা নথিভুক্ত করা হবে।,Copyright © 2022, bdnews24",bn,2023-01-13 13:20:00+06:00
Bdnews24,"জুলিয়া রবার্টস জানলেন, তিনি আসলে ‘রবার্টস’ নন",glitz,https://bangla.bdnews24.com/glitz/miancvscvy,"জুলিয়া রর্বাটসের জন্ম-পরিচয় নিয়ে নতুন তথ্য বেরিয়ে এসেছে, যা এই অস্কারজয়ী অভানেত্রীর জন্যও বড় চমক। ,কিছুদিন আগে জানা গিয়েছিল, জুলিয়ার জন্মের সময় তার হাসপাতালের বিল মিটিয়েছিলেন মার্টিন লুথার কিং জুনিয়র। আর এবার জানা গেল, আরও এক বড় সত্য লুকিয়ে আছে ‘টিকেট টু প্যারাডাইস’ অভিনেত্রীর পারিবারিক ইতিহাসে।,পিবিএস সিরিজের ‘ফাইন্ডিং ইওর রুটস উইথ হেনরি লুইস গেটস শোর বুধবারের পর্বে অতিথি ছিলেন জুলিয়া রবার্টস। সেখানে তাকে জানানো হল, যে উইলিস রবার্টসকে তিনি নিজের প্র-প্রপিতামহ বলে জানেন, তার সঙ্গে আসলে তার বংশগত যোগসূত্র নেই।,হেনরি লুইস গেটস অনুষ্ঠানে জুলিয়াকে জানান, ১৮ শতকে তার দাদার বাবা জন যখন তার মা রডা সাটল রবার্টসের ঘরে জন্ম নেন, তার এক দশকের বেশি সময় আগে উইলিস রবার্টস গত হয়েছেন।,দৃশ্যত বিস্মিত জুলিয়া তখন সঞ্চালককে প্রশ্ন করেন, “কিন্তু, ওহ! তার মানে কি, আমি রবার্টস নই?” ,উত্তরে হেনরি লুইস গেটস বলেন, ডিএনএ বিশ্লেষণ করে জুলিয়া ও তার কাজিনের সঙ্গে হেনরি ম্যাকডনাল্ড মিচেল জুনিয়র নামের এক ব্যক্তির যোগসূত্র পেয়েছেন তারা। অর্থাৎ, মিচেলই হলেন জুলিয়ার ‘বায়োলজিক্যাল’ পরদাদা। ,জুলিয়া প্রশ্ন করেন, “তাহলে আমরা কি মিচেল “,উত্তরে হেনরি লুইস গেটস বলেন, “আপনি আসলে জুলিয়া মিচেল, বংশগতির হিসেবে আপনি রবার্টস নন।”,স্বাভাবিকভাবেই এমন তথ্য হজম করা কঠিন ছিল জুলিয়ার জন্য। তিনি বলেন, “ওয়াও! আমার মাথা কি এখনও জায়গামত আছে? আমি কি আপনার দিকে তাকিয়ে আছি?,সিএনএন লিখেছে, গেটস এবং তার দল গবেষণা করে এটাই জানতে পেরেছে যে, মিচেল ছিলেন ছয় সন্তানের বাবা। তার মায়ের বাড়ি ছিল রডাদের চার বাড়ি পরেই।,জুলিয়া বলেন, “এটা সত্যি চমকে যাবার মত খবর, আমি সত্যিই হতবাক। তবে আমি মনে করি, আমার পরিবারই আমার কাছে সত্যি। আমি রবাটর্স পদবী নিয়েই থাকতে চাই।“,হলিউডের অন্যতম বাণিজ্যিকভাবে সফল ও উঁচু দরের পারিশ্রমিক পাওয়া অভিনেত্রী জুলিয়া ‘মোনালিসা স্মাইল’ সিনেমার জন্য নিয়েছিলেন আড়াই কোটি ডলার।,১৯৮৯ সালে মাত্র ২২ বছর বয়সে ‘স্টিল ম্যাগনোলিয়াস’ সিনেমায় অভিনয় করে জুলিয়া রবার্টস প্রথমবারের মত অস্কারে মনোনয়ন পান। পরে ২০০০ সালে ‘এরিন ব্রোকোভিচ’ সিনেমায় অভিনয় করে তিনি অস্কার ও গোল্ডেন গ্লোব দুটো পান।,জনপ্রিয় ম্যাগাজিন পিপল ১২ বার জুলিয়া রবার্টসকে এই গ্রহের সেরা সুন্দরীর অভিধা দিয়েছে।,বর্তমানে এই অভিনেত্রী মার্কিন পরিচালক ড্যানিয়েল মডারের সাথে সংসার করছেন। তাদের তিন সন্তান রয়েছে।,Copyright © 2022, bdnews24",bn,2023-01-13 13:03:00+06:00
Bdnews24,‘পুষ্পা ২’ থেকে বাদ পড়ার খবরে যা বললেন রাশমিকা,glitz,https://bangla.bdnews24.com/glitz/cinema/dn7prt3wtu,"খবর চাউর হয়েছিল, ‘পুষ্পা: দ্য রাইজ’-এর সিকুয়েল থেকে বাদ পড়ছেন রাশমিকা মানদানা; আর দক্ষিণ ভারতের এই অভিনেত্রী জানালেন ‘পুষ্পা: দ্য রুল’ সিনেমার শুটিংয়ের জন্য প্রস্তুতি নিচ্ছেন তিনি।,আল্লু অর্জুনের ‘পুষ্পা: দ্য রাইজ’ সিনেমায় দক্ষিণী নায়িকা সামান্থা রুথ প্রভু আইটেম গানে ঝড় তুললেও নায়িকা রাশমিকা আলোড়ন তুলেছিলেন কোটি ভক্তের হৃদয়ে।,‘সামি সামি’ গানের সঙ্গে রাশমিকার নাচের জাদুতে বিভোর হয়ে পড়ে বিশাল ভারতের বিভিন্ন প্রান্তের দর্শককূল। তার অভিনয়ও দাগ কাটে, বনে যান ভারতের জাতীয় ক্রাশ।,‘পুষ্পা ২’এর শুটিং কবে হবে, সিনেমা হলে কবে আসবে- সেসবের খবর না থাকলেও হঠাৎ গুঞ্জন উঠেছিল, নতুন সিনেমায় আল্লু অর্জুনের বিপরীতে রাশমিকা নন, থাকছেন সাই পল্লবী।,তবে সেটা যে নিছকই গুজব, তা নিশ্চিত করলেন নায়িকা রাশমিকা নিজেই।,সিনে ম্যাগাজিন বলিউড লাইফ ডটকম জানিয়েছে, ইনস্টাগ্রামে ‘আস্ক মি এনিথিং’ শিরোনামে লাইভ সেশনে এসে রাশিমকা বলেন, “সবাই ভেবে নিয়েছেন, ‘পুষ্পা ২’-এ আমি নেই। কিন্তু আমি তো শুটিংয়ের প্রস্তুতি নিচ্ছি। খুব তাড়াতাড়ি কাজ শুরু করব। হয়ত পরের মাসেই।“,এ সিনেমার জন্য নিজেকে নতুন করে তৈরি করছেন জানিয়ে রাশমিকা বলেন, “ছবিটা নিয়ে আমি খুবই উত্তেজনা অনুভব করছি। আর এ দিকে উটকো লোকেরা রটাচ্ছে আমি নেই!”,ইনস্টাগ্রাম ভক্তদের সাথে খোলামেলা আলাপের সময় এ অভিনেত্রী বলেন, “আগামীতে চারটি সিনেমায় আরও অনেক চমক দেখতে পাবেন আপনারা।”,২৬ বছর বয়সী এই অভিনেত্রী ‘বারিসু’, ‘মিশন মজনু’, ‘পুষ্পা: দ্য রুল’ এবং ‘অ্যানিমেল’-এর নাম উল্লেখ করেছেন।,এছাড়া সম্প্রতি রাশমিকা তার আসন্ন সিনেমাগুলোর তালিকা প্রকাশ করেছেন বলে জানিয়েছে বলিউড লাইফ। সে তালিকাতেও ‘পুষ্পা ২’ র নাম আছে।,সুকুমার পরিচালিত ‘পুষ্পা: দ্য রুল’-এ পুষ্পা রাজের ভূমিকায় অভিনয় করবেন আল্লু অর্জুন। তার প্রেমিকা শ্রীবল্লীর চরিত্রে আবারও দেখা যাবে রাশমিকাকে। আর পুলিশ অফিসার থাকবেন ফাহাদ ফাসিল। কোনো এক আইটেম গানে অনসূয়া ভরদ্বাজকেও দেখতে পাওয়া যেতে পারে।,Copyright © 2022, bdnews24",bn,2023-01-13 13:28:00+06:00
Bdnews24,গাড়িতে ছেঁচড়ে নারীর মৃত্যু: ঢাবির সেই সাবেক শিক্ষকের মৃত্যু,bangladesh,https://bangla.bdnews24.com/bangladesh/o4l9y92whg,"ছয় সপ্তাহ আগে ঢাকা বিশ্ববিদ্যালয় এলাকায় যে শিক্ষকের গাড়ির সঙ্গে এক কিলোমিটার ছেঁচড়ে নিয়ে এক নারীর প্রাণ গিয়েছিল, সেই শিক্ষক আজাহার জাফর শাহ মারা গেছেন কারাবন্দি অবস্থায়। ,শুক্রবার বিকাল ৪টার দিকে কেরাণীগঞ্জ কেন্দ্রীয় কারাগার থেকে তাকে (৫৯) ঢাকা মেডিকেল কলেজ হাসপাতালে নেওয়া হলে চিকিৎসক তাকে মৃত ঘোষণা করেন।,গত ২ ডিসেম্বর মোটরসাইকেলে শাহবাগ হয়ে হাজারীবাগে ভাইয়ের বাসায় যাচ্ছিলেন রুবিনা আক্তার নামের এক নারী। তখন ঢাকা বিশ্ববিদ্যালয়ের সাবেক শিক্ষক আজাহার জাফর শাহর প্রাইভেট কারের ধাক্কায় রুবিনা ছিটকে ওই গাড়ির নিচে আটকে যান। ওই অবস্থায় না থেমে গাড়ি চালিয়ে যান জাফর শাহ।,পেছন ও আশপাশ থেকে অনেকে চিৎকার করলেও তিনি সেদিন গাড়ি থামাননি। এক কিলোমিটার ছেঁচড়ে যাওয়ার পর তার গাড়ি আটকে জনতা রুবিনার ক্ষতবিক্ষত দেহ চাকার নিচ থেকে উদ্ধার করে। তখন তাকে আর বাঁচানোর উপায় ছিল না। ঢাকা মেডিকেল কলেজ হাসপাতালে নিলে চিকিৎসক তাকে মৃত ঘোষণা করেন। ,উত্তেজিত জনতার পিটুনিতে গুরুতর আহত হলে জাফর শাহকেও হাসপাতালে ভর্তি করা হয় সেদিন।,অতিরিক্ত কারা মহাপরিদর্শক শেখ সুজাউর রহমান বিডিনিউজ টোয়েন্টিফোর ডটকমকে বলেন, “ওই ঘটনার পর থেকেই জাফর শাহ আটক ছিলেন। কারাগারে পাঠানোর পর অনেক দিন তিনি বঙ্গবন্ধু শেখ মুজিব মেডিকেল বিশ্ববিদ্যালয়ে ভর্তি ছিলেন। তার হার্টের রোগ ছিল। ,“কিছুদিন আগে তাকে কারাগারে নেওয়া হয় এবং কারাগারের হাসপাতালে ভর্তি ছিলেন জাফর। শুক্রবার বিকালে অসুস্থ বোধ করলে তাকে ঢাকা মেডিকেল কলেজ হাসপাতালে নেওয়া হয়।“,ঢাকা মেডিকেল ফাঁড়ির পরিদর্শক মো. বাচ্চু মিয়া জানান, জাফর শাহকে দুই কারারক্ষী হাসপাতালে নিয়ে আসেন। তখনই চিকিৎসকরা তাকে মৃত ঘোষণা করেন। ,দুর্ঘটনার দিনই গভীর রাতে নিহত রুবিনার ভাই জাকির হোসেন সড়ক পরিবহন আইনে শাহবাগ থানায় মামলা করেছিলেন। সেই মামলায় জাফর শাহ গ্রেপ্তার থাকা অবস্থায় নিরাপদ ক্যাম্পাসের দাবিতে বিক্ষোভ দেখিয়েছিলেন শিক্ষার্থীরা।,Copyright © 2022, bdnews24",bn,2023-01-13 13:11:00+06:00
Bdnews24,সংসদ উপনেতা হয়ে বঙ্গবন্ধুর প্রতিকৃতিতে শ্রদ্ধা মতিয়া চৌধুরীর,politics,https://bangla.bdnews24.com/politics/nuc1wi8xnt,"জাতীয় সংসদের উপনেতা মনোনীত হয়ে জাতির পিতা বঙ্গবন্ধু শেখ মুজিবুর রহমানের প্রতিকৃতিতে শ্রদ্ধা নিবেদন করলেন বর্ষীয়ান রাজনীতিক মতিয়া চৌধুরী।,শুক্রবার ধানমণ্ডি ৩২ নম্বরে শ্রদ্ধা নিবেদন শেষে তিনি বলেছেন, “আমরা যখন রাজনীতিতে পা রেখেছি, তখন আমাদের সমস্ত ভুবন জুড়ে ছিলেন জাতির পিতা বঙ্গবন্ধু শেখ মুজিবুর রহমান। সারা পৃথিবীতে বঙ্গবন্ধুর নাম স্মরণীয়, বরণীয় এবং শ্রদ্ধার জায়গায় রাখে।,“সংসদীয় গণতন্ত্রের যে নর্মস আছে, সেগুলো বজায় রেখে…মূল তো হচ্ছে আমাদের নেত্রী সংসদের চিফ- জাতির পিতা বঙ্গবন্ধুকন্যা প্রধানমন্ত্রী শেখ হাসিনা; আমি তার কাছে থাকব, পাশে থাকব।"",প্রবীণ এই রাজনীতিককে সংসদ উপনেতার পদে মনোনীত করার সিদ্ধান্ত হয় বৃহস্পতিবার আওয়ামী লীগের সংসদীয় দলের সভায়। সৈয়দা সাজেদা চৌধুরীর মৃত্যুতে সংসদ উপনেতার পদটি শূন্য হয়েছিল। ,ক্ষমতাসীন দলের উপনেতা মনোনয়নের বিষয়টি এখন স্পিকারকে জানানো হবে। স্পিকার তখন মতিয়া চৌধুরীকে উপনেতা হিসেবে স্বীকৃতি দেবেন। পরে সংসদ সচিবালয় থেকে প্রজ্ঞাপন জারি হবে। সংসদ উপনেতা মন্ত্রীর মর্যাদা পেয়ে থাকেন।,সংসদ থেকে গত মাসে পদত্যাগ করা বিএনপি নেতাদের বিষয়ে মতিয়া চৌধুরী বলেন, “সংসদে আরও কয়েকজন আছেন- যারা আওয়ামী লীগ করেন না; কিন্তু সংসদে আছেন। জাতীয় পার্টি- এমনকি দু-একজন স্বতন্ত্র এমপিও আছেন।,“যারা পদত্যাগ করেছেন তাদের সংখ্যা খুব বেশি না। তারা সংসদীয় গণতন্ত্রের ওপরে খুব একটা আস্থাশীল বলে মনে হয় না।”,বিএনপির পদত্যাগী সংসদ সদস্যদের ভূমিকা নিয়ে প্রশ্ন তুলে আওয়ামী লীগের প্রেসিডিয়াম সদস্য মতিয়া বলেন, “একাত্তরের পরে যে পার্লামেন্ট কন্টিনিউ করেছে, সেখানে সুরঞ্জিত সেন গুপ্ত একা হয়েও যে ভূমিকা রেখেছেন এবং যতক্ষণ উনি কথা বলতে চাইতেন, বঙ্গবন্ধু কিন্তু তাকে সেই কথা বলতে দিয়েছেন। তাহলে উনারা (বিএনপির এমপিরা) পারতেন না জনগণের বক্তব্য পৌঁছে দিতে?,“জনগণের ভোট নিয়ে, জনগণকে দেওয়া প্রতিশ্রুতি রক্ষা না করে এভাবে পদত্যাগ করাটা কোনো সমুচিত কাজ নয়। উনারা চলে যাওয়ার আগে কি যার যার নির্বাচনী এলাকার ম্যান্ডেট নিয়েছেন যে- আমরা পদত্যাগ করছি?”,বাংলাদেশের ছাত্র আন্দোলনের ইতিহাসে নারী হিসেবে প্রথম কোনো সংগঠনের সভাপতির দায়িত্বে আসা মতিয়া গত শতকের ষাটের দশকে ‘অগ্নিকন্যা’ হিসেবে খ্যাত ছিলেন। ছাত্র ইউনিয়নের সভাপতি হওয়ার পাশাপাশি তখন ডাকসুর জিএসের দায়িত্বও পালন করেন তিনি।,এক সময়ের বাম এই নেতা পরে আওয়ামী লীগে যোগ দিয়ে রাজপথের লড়াইয়ে থাকেন সামনের কাতারে, হয়ে ওঠেন শেখ হাসিনার আস্থাভাজন।,জরুরি অবস্থার সময় আওয়ামী লীগের প্রভাবশালী কয়েকজন নেতা যখন দলে ‘সংস্কারের’ দাবি তোলেন, তখন যে কয়েকজন নেতা শেখ হাসিনার পাশে শক্তভাবে দাঁড়িয়েছিলেন, তাদের একজন মতিয়া।,‘সংস্কারপন্থি’দের দলের নীতি-নির্ধারণী পদ থেকে সরিয়ে দেওয়ার পর মতিয়া চৌধুরীর উপর শেখ হাসিনার আস্থা দেখা গেছে বিভিন্ন গুরুত্বপূর্ণ সময়ে।,সরকার গঠনের পরপরই ২০০৯ সালের ফেব্রুয়ারিতে বিডিআর বিদ্রোহের পরপরই যখন প্রধানমন্ত্রী শেখ হাসিনা ঢাকা সেনানিবাসে গিয়েছিলেন, সহকর্মী হারিয়ে বিক্ষুব্ধ সেনাদের মাঝে যাওয়ার সেই পদক্ষেপে তার সঙ্গী হয়েছিলেন রাজপথের সাহসী রাজনীতিক হিসেবে পরিচিত মতিয়া।,২০১৮ সালের নির্বাচনের পর দল ও সরকার আলাদা করার প্রক্রিয়ার অংশ হিসেবে মতিয়া চৌধুরীকে সরকারে না রাখলেও তার প্রতি আস্থার কমিতি হয়নি শেখ হাসিনার। সম্প্রতি ঢাকার মেট্রোরেল উদ্বোধনে মতিয়াকে সঙ্গী করেছিলেন শেখ হাসিনা, মেট্রো ট্রেনের প্রথম যাত্রায় তাকে বসিয়েছিলেন নিজের ও বোন শেখ রেহানার মাঝে।,৮১ বছর বয়সী মতিয়া শেরপুর-২ (নালিতাবাড়ী-নকলা) আসন থেকে সংসদে প্রতিনিধিত্ব করে আসছেন। তার স্বামী খ্যাতিমান সাংবাদিক বজলুর রহমান ২০০৮ সালে মারা যান।,Copyright © 2022, bdnews24",bn,2023-01-13 13:34:00+06:00
Bdnews24,"‘আওয়ামী লীগ জনতার শক্তিতে বলিয়ান, বিএনপি ষড়যন্ত্রের শক্তিতে’",samagrabangladesh,https://bangla.bdnews24.com/samagrabangladesh/xxo6cqep21,"আওয়ামী লীগ জনতার শক্তিতে বলিয়ান আর বিএনপি অস্ত্র ও ষড়যন্ত্রের শক্তিতে বিশ্বাস করে বলে মন্তব্য করেছেন তথ্যমন্ত্রী হাছান মাহমুদ। ,শুক্রবার দুপুরে রাজশাহী মেডিকেল কলেজ অডিটোরিয়ামে আওয়ামী লীগের বিভাগীয় প্রতিনিধি সভায় যোগ দিয়ে তিনি এ মন্তব্য করেন তিনি। আগামী ২৯ জানুয়ারি রাজশাহীতে প্রধানমন্ত্রীর জনসভা উপলক্ষে নেতা-কর্মীদের নিয়ে এ সভা অনুষ্ঠিত হয়। ,প্রতিনিধি সভায় তথ্যমন্ত্রী বলেন, “বিএনপির জনসভাগুলোতে আওয়ামী লীগ সহযোগিতা করেছে জন্য তারা স্বাচ্ছন্দে তাদের কর্মসূচিগুলো করতে পেরেছে। ,“কিন্তু আওয়ামী লীগ যখন বিরোধী দলে ছিলো তখন আওয়ামী লীগের বিভিন্ন জনসভায় তারা বোমা ও গ্রেনেড হামলা চালিয়ে নেতাকর্মীদের হত্যা করেছে। এখানেই বিএনপির সঙ্গে আওয়ামী লীগের পার্থক্য।” ,রাজশাহী মহানগর আওয়ামী লীগের ভারপ্রাপ্ত সভাপতি বীর মুক্তিযোদ্ধা মোহাম্মদ আলী কামালের সভাপতিত্বে সভায় প্রধান অতিথি ছিলেন আওয়ামী লীগের সভাপতিমণ্ডলীর সদস্য ও রাজশাহী সিটি করপোরেশনের মেয়র এএইচএম খায়রুজ্জামান লিটন।,খায়রুজ্জামান লিটন বলেন, “ছয় মাসের মতো হলো বিএনপি নামক একটি দল, একটি বিষফোঁড়া বাংলাদেশের রাজনীতিতে, দেশের পরিবেশ অশান্ত করে তুলছে। তারা একেকবার একেক কথা বলছে। ,“কখনও বলছে, তত্ত্বাবধায়ক সরকারের দাবি আদায় ছাড়া নির্বাচনে যাবে না, কখনও বলছে নির্বাচিত সরকার যিনি আছেন প্রধানমন্ত্রী শেখ হাসিনার সরকার, সেই সরকারকে পদত্যাগ করতে হবে। কখনও ২৭ দফা দাবি করছে, কখনও ১০ দফা দাবি করছে।” ,তিনি আরও বলেন, “তাদের যে দাবি সে দাবি ভিত্তিহীন এবং যে পদ্ধতিতে যে দাবি আদায়ের চেষ্টা করছে সেটাও অ-রাজনৈতিক একটা পদ্ধতি।” ,সভায় অন্যদের মধ্যে বক্তব্য রাখেন, ডেপুটি স্পিকার সামশুল হক টুকু, খাদ্যমন্ত্রী সাধন চন্দ্র মজুমদার, পররাষ্ট্র প্রতিমন্ত্রী শাহরিয়ার আলম, তথ্য ও যোগাযোগ প্রযুক্তি প্রতিমন্ত্রী জুনায়েদ আহমেদ পলক এবং রাজশাহী-৪ আসনের সংসদ সদস্য এনামুল হক।,Copyright © 2022, bdnews24",bn,2023-01-13 13:34:00+06:00
Bdnews24,প্রিমিয়ার লিগে নভেম্বর-ডিসেম্বরের সেরা ওডেগোর,sport,https://bangla.bdnews24.com/sport/lanvst4p1h,"৫ মাসের মধ্যে তৃতীয়বার প্রিমিয়ার লিগের সেরা খেলোয়াড়ের পুরস্কার গেল নরওয়েতে। গত অগাস্টে দেশটির প্রথম ফুটবলার হিসেবে মাস সেরা নির্বাচিত হন ম্যানচেস্টার সিটি স্ট্রাইকার আর্লিং হলান্ড। এবার তাকে অনুসরণ করলেন ২৪ বছর বয়সী ওডেগোর।,গত নভেম্বর ও ডিসেম্বর মাসে ইংল্যান্ডের শীর্ষ লিগে তিনটি করে গোল ও অ্যাসিস্ট করেন আর্সেনাল অধিনায়ক ওডেগোর। এই সময়ের মধ্যে লিগে তার চেয়ে বেশি সরাসরি গোলে আর কারও সম্পৃক্ততা নেই।,দুই মাসের সেরা খেলোয়াড় হওয়ার লড়াইয়ে তালিকায় ওডেগোর পেছনে ফেলেছেন কাসেমিরো, হলান্ড, বেন মি, জোয়াও পাউলিনিয়ো, মার্কাস র‌্যাশফোর্ড, বুকায়ো সাকা এবং কিরান ট্রিপিয়ারকে।,পুরষ্কার জিতে ক্লাবের ওয়েবসাইটে দেওয়া প্রতিক্রিয়ায় ওডেগোর বলেন, এটি জিততে পেরে তিনি খুব আনন্দিত।,“দারুণ লাগছে। আমি অনেকবারই বলেছি যে এই দলে অনেক তরুণ, ক্ষুধার্ত খেলোয়াড় রয়েছে এবং আমরা পরস্পরের সঙ্গে খুব ভালো খেলি। তাদের সঙ্গে খেলতে পেরে এবং আমার সামর্থ্য দেখাতে পেরে আনন্দিত, তাই এই পুরস্কার পেয়ে আমি খুব খুশি।”,ওডেগোরের আগে আর্সেনালের হয়ে সবশেষ মাস সেরা হয়েছিলেন পিয়েরে-এমেরিক অবামেয়াং, ২০১৯ সালে। চলতি মৌসুমে লিগে অধিনায়ক ওডেগোরের মতো তার দল আর্সেনালও আছে দারুণ ছন্দে। ,১৭ ম্যাচে ৪৪ পয়েন্ট নিয়ে শীর্ষে আছে লন্ডনের ক্লাবটি। আগামী রোববার টটেনহ্যাম হটস্পারের বিপক্ষে খেলবে তারা।,Copyright © 2022, bdnews24",bn,2023-01-13 13:46:00+06:00
Bdnews24,বিদ্যুতের দাম বাড়ানো গণবিরোধী: বিএনপি,politics,https://bangla.bdnews24.com/politics/w0oovn7cvm,"বিদ্যুতের বর্ধিত দাম জীবনযাত্রার ব্যয় আরও বাড়াবে দাবি করে সরকারের এ ‘গণবিরোধী’ সিদ্ধান্তের বদল চেয়েছে বিএনপি।,শুক্রবার এক বিবৃতিতে দলটির মহাসচিব মির্জা ফখরুল ইসলাম আলমগীর এমন দাবি জানিয়েছে।,বিবৃতিতে তিনি বলেন, ‘‘বর্তমান সরকার জনগণের নির্বাচিত সরকার নয় বলেই জনগণের চরম দুর্দিনে বিদ্যুতের দাম বৃদ্ধির এ অযৌক্তিক সিদ্ধান্ত নিয়েছে। এ সিদ্ধান্ত গণবিরোধী এবং অবিবেচনাপ্রসূত।”,প্রতি মাসে দাম সমন্বয়ের কঠোর সমালোচনা করে মির্জা ফখরুল বলেন, ‘‘প্রতি মাসে দাম সমন্বয়ের নামে প্রকারান্তরে দফায় দফায় বিদ্যুতের দাম বৃদ্ধি করা হবে, যা জনগণের সাথে খুচরা চালাকি মাত্র।”,বৃহস্পতিবার সরকার নির্বাহী আদেশে খুচরায় গ্রাহক পর্যায়ে বিদ্যুতের দাম গড়ে ৫ শতাংশ করে বাড়ায়, যা জানুয়ারি থেকেই কার্য্কর হবে।,বিদ্যুতের মূল্য কমানোর দাবিতে আগামী ১৬ জানুয়ারি ঢাকাসহ উপজেলায় সমাবেশ-মিছিলের কর্মসূচিতে জনসাধারণসহ নেতাকর্মীদের প্রতিবাদ জানানোর আহবানও জানান ফখরুল।,বিবৃতিতে তিনি বলেন, ‘‘চাল-ডাল-তেল-চিনিসহ সকল দ্রব্যমূল্যের চরম ঊর্ধ্বগতিতে জনজীবনে যখন নাভিশ্বাস উঠেছ, জনগণের জীবনযাত্রায় ব্যয় যখন লাগামহীনভাবে ক্রমাগত বৃদ্ধি পাচ্ছে, যখন মানুষ কাজ হারিয়ে বেকার হচ্ছে, কর্মসংস্থান নেই তখন সরকারের বিদ্যুতের মূল্যবৃদ্ধির সিদ্ধান্ত মরার উপরে খাড়ার ঘা।,“পাইকারি পর্যায়ে মূল্যবৃদ্ধির পর এবার খুচরা তথা গ্রাহক পর্যায়ে বিদ্যুতের দাম বৃদ্ধির ফলে কৃষি সেচে, কল-কারখানায় উৎপাদনে ব্যয় বৃদ্ধিসহ জীবনযাত্রার ব্যয় এবং প্রতিটি জিনিসের মূল্য আরও বৃদ্ধি পাবে।”,বিবৃতিতে অভিযোগ করা হয়, ‘‘বিদ্যুৎ সেক্টরে সীমাহীন দুর্নীতি ও অনিয়মের মাশুল দিতে হচ্ছে জনগণকে। কুইক রেন্টালে বিদ্যুৎ উৎপাদন না করেই বসিয়ে রেখে বিদ্যুৎ উৎপাদন কেন্দ্রের ক্ষমতাসীনদের মদদপুষ্ঠ মালিকদেরকে ক্যাপাসিটি চার্জের নামে জনগণের টাকায় লাভবান করা হচ্ছে। দুর্নীতি, অপচয়, অব্যবস্থাপনার জন্য বিদ্যুৎ উৎপাদন খরচ বৃদ্ধি পাওয়ায় এখন জনগণের পকেট কাটা হচ্ছে।”,Copyright © 2022, bdnews24",bn,2023-01-13 13:47:00+06:00
Bdnews24,আর্জেন্টিনাকে কাঁপিয়ে দেওয়া বেহর্স্টকে দলে টানছে ম্যানইউ,sport,https://bangla.bdnews24.com/sport/8mpbtr4q0d,"কাতার বিশ্বকাপে বেহর্স্ট মনোযোগ কাড়েন আর্জেন্টিনার বিপক্ষে জোড়া গোল করে। কোয়ার্টার-ফাইনালে নির্ধারিত সময়ের শেষ দিকে তার দুটি গোলে ম্যাচ গড়ায় অতিরিক্ত সময়ে। সেখানেও সমতা থাকার পর লাতিন আমেরিকার চ্যাম্পিয়নরা জিতে যায় টাইব্রেকারে।,লিওনেল স্কালোনির দলকে নাড়িয়ে দেওয়া বেহর্স্টের মূল দল বার্নলি। গত বছর প্রিমিয়ার লিগের দলটির হয়ে ২০ ম্যাচ খেলে করেন কেবল দুই গোল। এরপর ধারে খেলতে যান তুরস্কের দল বেসিকতাসে।,চলতি মৌসুমের শেষ পর্যন্ত সেখানেই থাকার কথা ছিল তার। কিন্তু তাকে খুব করেই চাইছিল ইউনাইটেড। বিশ্বকাপের আগে ক্রিস্তিয়ানো রোনালদোর সঙ্গে সম্পর্ক ছিন্ন হওয়ার পর থেকে দলটি একজন ফরোয়ার্ডের জন্য মরিয়া ছিল। জানুয়ারির দল বদলে পাকাপাকিভাবে কাউকে না পেয়ে তারা হাত বাড়ায় বেহর্স্টের দিকে।,১৬ ম্যাচে ৮ গোল করা ৩০ বছর বয়সী এই ফরোয়ার্ডকে হারাতে চাইছিল না বেসিকতাস। তবে যেভাবেই হোক বেহর্স্টকে পেতে মরিয়া ছিল ইউনাইটেড। সবকিছু চূড়ান্ত হওয়া এখন কেবলই সময়ের ব্যাপার।,প্রিমিয়ার লিগে শনিবার ম্যানচেস্টার সিটির বিপক্ষে খেলবে ইউনাইটেড। বাংলাদেশ সময় সন্ধ্যা সাড়ে ৬টায় শুরু হবে ম্যাচটি।,এর আগের দিন ইউনাইটেড কোচ এরিক টেন হাগ জানালেন, তাদের সঙ্গে বেহর্স্ট যোগ দেওয়ার খুব কাছে আছেন। তবে সিটির বিপক্ষে ম্যাচে তাকে পাওয়ার সম্ভাবনা নেই বলেও নিশ্চিত করেছেন এই ডাচ কোচ।,Copyright © 2022, bdnews24",bn,2023-01-13 14:18:00+06:00
Bdnews24,"আমরা ‘কার্যত’ নেটো সদস্যই, বললেন ইউক্রেইনের প্রতিরক্ষামন্ত্রী",world,https://bangla.bdnews24.com/world/6950j9nk07,"ইউক্রেইন কার্যত পশ্চিমা সামরিক জোট নেটোর সদস্য হয়েই গেছে- এমনই মন্তব্য করেছেন দেশটির প্রতিরক্ষামন্ত্রী ওলেক্সি রেজনিকোভ। ,পশ্চিমা দেশগুলো একসময় ইউক্রেইনকে সামরিক সাহায্য দেওয়া নিয়ে উদ্বিগ্ন ছিল। কারণ, এই সাহায্য দেওয়া নিয়ে রাশিয়ার সঙ্গে সরাসরি যুদ্ধে জড়িয়ে পড়া এবং ইউরোপজুড়ে যুদ্ধ ছড়িয়ে পড়ার ভয় ছিল তাদের। কিন্তু এখন তাদের সেই চিন্তা বদলে গেছে।,পশ্চিমা বিশ্বের একাধিক দেশ ইউক্রেইনকে সাহায্য করে যাচ্ছে। যুদ্ধাস্ত্র থেকে শুরু করে ত্রাণ, সব দিক থেকেই ইউক্রেইনের দিকে সাহায্যের হাত বাড়িয়ে দিয়েছে যুক্তরাষ্ট্রসহ ইউরোপের একাধিক দেশ।,ইউক্রেইনের এতসব সাহায্য প্রাপ্তির মুখে রাশিয়া বলে আসছে, আদতে নেটোর সঙ্গেই লড়তে হচ্ছে তাদেরকে।,রাশিয়ার কথায়, ইউক্রেইনে রুশ বাহিনীর সামরিক অভিযানকে আগ্রাসন তকমা দিয়েছে যুক্তরাষ্ট্র। কিন্তু সেই যুদ্ধেই ইউক্রেইনকে অস্ত্র সাহায্য পাঠিয়ে পশ্চিমা বিশ্ব যুদ্ধ জিইয়ে রাখছে। আদতে নেটোর শক্তির সঙ্গেই লড়তে হচ্ছে রাশিয়াকে।,ইউক্রেইনের প্রতিরক্ষামন্ত্রী রেজনিকোভ বিবিসি’র সঙ্গে এক সাক্ষাৎকারে তার দেশের সেনাবাহিনীর কাছে যথেষ্ট অস্ত্র আছে এবং কীভাবে তা ব্যবহার করা হবে সেই বোঝাপড়াও আছে বলে দাবি করেছেন। নেটো সদস্য দেশগুলোর তুলনায় ইউক্রেইন যে কম যাচ্ছে না- সে ইঙ্গিতই তার মন্তব্যে দিয়েছেন মন্ত্রী।,সাক্ষাৎকারে রেজনিকোভ বলেছেন, ইউক্রেইন নিশ্চিতভাবেই ট্যাংক এবং জঙ্গি বিমানসহ দীর্ঘ-প্রতীক্ষিত অস্ত্র পাবে এ ব্যাপারে তিনি নিশ্চিত। কারণ, রাশিয়া এবং ইউক্রেইন উভয়ই আসছে বসন্তে নতুন লড়াইয়ের জন্য প্রস্তুত হচ্ছে।,আগের তুলনায় এবার যুদ্ধের ভয়াবহতা বেশি হওয়া নিয়ে উদ্বেগ আছে এবং ইউক্রেইনের প্রতিরক্ষামন্ত্রী মনে করেন, এক্ষেত্রে এক ধরনের প্রটোকলও আছে।,তিনি বলেন, “দেশ হিসাবে, দেশের সেনাবাহিনী হিসাবে আমরা নেটোর সদস্য হয়ে গেছি। কার্যত নেটো সদস্য হয়েছি, খাতায়-কলমে (আইনগতভাবে) নয়। কারণ, আমাদের অস্ত্রশস্ত্র আছে এবং সেই অস্ত্র কীভাবে ব্যবহার করতে হবে তাও আমরা জানি।”,ইউক্রেইন বহু বছর ধরেই পশ্চিমা সামরিক জোট নেটোতে যোগ দেওয়ার চেষ্টা চালিয়ে এসেছে। কিন্তু দেশটির এই চেষ্টাকে রুশ প্রেসিডেন্ট ভ্লাদিমিরপুতিন তার দেশের নিরাপত্তায় হুমকি হিসাবেই বর্ণনা করে এসেছেন।,ইউক্রেইনের প্রেসিডেন্ট ভলোদিমির জেলেনস্কি গতবছর অক্টোবরে হঠাৎ করেই দ্রুত নেটো সদস্যপদ পাওয়ার জন্য আনুষ্ঠানিকভাবে আবেদন করার সিদ্ধান্ত জানান।,তিনি বলেছিলেন, “আমরা এরই মধ্যে (নেটো) জোটের মানদণ্ড অনুযায়ী আমাদের যোগ্যতা প্রমাণ করেছি। আমরা এখন নেটোতে যোগদান ত্বরান্বিত করতে ইউক্রেইনের পক্ষ থেকে আবেদন সইয়ের চূড়ান্ত পদক্ষেপ নিচ্ছি।”,পরে ইউক্রেইনের সদস্যপদ পাওয়ার চেষ্টায় সমর্থনও দেয় নেটো জোটের ৯ ইউরোপীয় সদস্য দেশ। তবে ইউক্রেইনকে নেটো সদস্য হতে হলে তাতে জোটের ৩০ দেশেরই অনুমোদন লাগবে।,তাই দেশটির সদস্যপদ খুব শিগগিরই পেয়ে যাওয়ার সম্ভাবনা নেই। তাছাড়া, যুদ্ধে লিপ্ত থাকার কারণে ইউক্রেইনের নেটো সদস্যপদের আবেদন নিয়ে জটিলতাও আছে।,নেটোর ৫ নম্বর আর্টিকেল অনুযায়ী, এ জোটের কোনও সদস্যদেশের বিরুদ্ধে সশস্ত্র ‍যুদ্ধ সব সদস্যের ওপর যুদ্ধ বলে বিবেচিত হয় এবং সদস্যদেশগুলো সম্মিলিতভাবে এর মোকাবেলা করে।,ইউক্রেইনের প্রতিরক্ষামন্ত্রী তার দেশকে কার্যত নেটো সদস্য বলে যে মন্তব্য করেছেন তা বিতর্ক উস্কে দিতে পারে- এমন সম্ভাবনাও তিনি নাকচ করেছেন। রেজনিকোভ বলেছেন, “আমার কথায় বিতর্ক হবে কেন? এটাই সত্য। আমি নিশ্চিত, অদূর ভবিষ্যতে আইন মেনে আমরা নেটো সদস্যপদ পাব।”,Copyright © 2022, bdnews24",bn,2023-01-13 13:47:00+06:00
Bdnews24,হবিগঞ্জের মঈনের পরিচয়ে ২২ বছর কারারক্ষীর চাকরিতে কুমিল্লার তাজুল,samagrabangladesh,https://bangla.bdnews24.com/samagrabangladesh/qb76p3ikb2,"অন্য একজনের নাম-পরিচয় ব্যবহার করে ২২ বছর ধরে কারাগারে চাকরি করা কুমিল্লার এক ব্যক্তিকে গ্রেপ্তার করেছে র‌্যাব। ,শুক্রবার বেলা ১১টার দিকে কার্যালয়ে সংবাদ সম্মেলনে এই তথ্য জানান র‌্যাব-১১, সিপিসি-২ কুমিল্লার কোম্পানি কমান্ডার মেজর মোহাম্মদ সাকিব হোসেন। ,গ্রেপ্তার তাজুল ইসলাম কুমিল্লার ব্রাহ্মণপাড়া উপজেলার দক্ষিণ শশীদল এলাকার মৃত মো. কালা মিয়ার ছেলে। তিনি সবশেষ সিলেট কেন্দ্রীয় কারাগারে রক্ষী হিসেবে কর্মরত ছিলেন। তাকে বৃহস্পতিবার বিকেলে ব্রাহ্মণপাড়া বাজার এলাকা থেকে গ্রেপ্তার করে র‌্যাব। ,এ সময় তার কাছ থেকে তিন সেট ইউনিফর্ম, একটি জ্যাকেট, এক সেট রেইনকোট, ভুয়া জাতীয় পরিচয়পত্রসহ বিভিন্ন গুরুত্বপূর্ণ নথি উদ্ধার করা হয়। তাকে পুলিশে হস্তান্তরের প্রকিয়া শুরু করেছে র‌্যাব। ,মেজর মোহাম্মদ সাকিব হোসেন জানান, হবিগঞ্জের মাধবপুর উপজেলার শাহজাহানপুর গ্রামের মো. মঈন উদ্দিন খান ২০০১ সালে কারারক্ষী পদে নিয়োগ বিজ্ঞপ্তি দেখে কুমিল্লা কেন্দ্রীয় কারাগারে হাজির হয়ে শারীরিক ফিটনেস, লিখিত ও মৌখিক পরীক্ষা দেন। সেই পরীক্ষায় তিনি উত্তীর্ণও হন। পরবর্তী সময়ে নিয়োগকারী কর্তৃপক্ষ জানায়, উত্তীর্ণ প্রত্যেকের স্থায়ী ঠিকানায় নিয়োগপত্র ডাকযোগে পাঠানো হবে। ,একই পদের পরীক্ষা দেন কুমিল্লার তাজুল ইসলামও। তবে তিনি অকৃতকার্য হন। পরবর্তী সময়ে তাজুল কৃতকার্য মঈনের পরিচয়, নাম, ঠিকানা ও অন্যান্য সব কাগজপত্র নকল করে চাকরিতে যোগ দেন। তখন বিষয়টি কর্তৃপক্ষ ধরতে পারেনি। ,সিলেট বিভাগের স্থায়ী বাসিন্দা নন, কিন্তু সেই বিভাগের পরিচয়ে প্রায় ২০০ জন কারারক্ষী ২০-২২ বছর ধরে বিভিন্ন কারাগারে চাকরি করছেন- এমন একটি সংবাদ ২০২০ সালের শেষ দিকে বিভিন্ন গণমাধ্যমের প্রকাশিত হয়। এই সংবাদের পরিপ্রেক্ষিতিই হবিগঞ্জের মো. মঈন উদ্দিন খানের ঘটনাটি সামনে আসে। ,মঈন নিজে খোঁজ নিয়ে বিষয়টি জানতে পারেন এবং চাকরি ফিরে পেতে আদালতে মামলা করেন। মামলার পর তাজুল ইসলাম তাকে ১০ লাখ টাকা ঘুষ দেওয়ার প্রস্তাব দেন। এতে মঈন রাজি না হলে তাজুল সিলেটের কর্মস্থল থেকে ছুটি নিয়ে আত্মগোপনে চলে যান। ,র‌্যাব কর্মকর্তা মেজর সাকিব জানান, মামলা হওয়ার পর তদন্ত কর্মকর্তা মঈনের পরিচয়ে যিনি চাকরি করছেন তাকে খুঁজতে থাকেন। এ ব্যাপারে তিনি র‌্যাবের সহায়তা চান। তখন র‌্যাব এ নিয়ে অনুসন্ধান শুরু করে। এবং একপর্যায়ে কুমিল্লার ব্রাহ্মণপাড়ার তাজুল ইসলামকে শনাক্ত করেন। ,র‌্যাব আরও জানায়, পরীক্ষার ফলাফল প্রকাশের পর ২০০১ সালে তাজুলসহ আরও দুইজন হবিগঞ্জের মঈন উদ্দিন খানের বাড়িতে যান এবং নিজেদের কারা কর্তৃপক্ষের ঊর্ধ্বতন কর্মকর্তা হিসেবে পরিচয় দেন। তাজুল ও তার সঙ্গে থাকা ব্যক্তিরা মঈনকে বলেন, চাকরি নিয়োগপত্র পেতে হলে তাকে টাকা দিতে হবে। কিন্তু মঈন উদ্দিন ঘুষ দিয়ে চাকরি করবেন না বলে জানান।,হয়তো কোনো কৌশলে মঈনের নিয়োগপত্রটি প্রতারক তাজুল হস্তগত করেছিলেন। মঈন নিয়োগপত্র না পেয়ে হতাশায় বেসরকারি চাকরি করা শুরু করেন। আর প্রকৃত মঈন উদ্দিন খানের নাম-ঠিকানা ব্যবহার করে প্রতারক তাজুল কারারক্ষী হিসেবে চাকরি শুরু করেন। ,২২ বছর ধরে বিভিন্ন কারাগারে চাকরি করে তাজুল সবশেষ সিলেট কেন্দ্রীয় কারাগারে যান। ,এর মধ্যে জাতীয় বেতনস্কেল ২০১৫ অনুযায়ী, সরকারি কর্মকর্তা-কর্মচারীদের বেতন প্রাপ্তির জন্য জাতীয় পরিচয়পত্রের প্রয়োজন হলে তখন তাজুল অসৎ উপায়ে মঈন উদ্দিন খানের নাম-ঠিকানা ব্যবহার করে একটি জাতীয় পরিচয়পত্রও তৈরি করে ফেলেন। ,২০২০ সালে গণমাধ্যমে সংবাদ প্রকাশের পর বিষয়টি আলোচনায় এলে সিলেট কারাগার কর্তৃপক্ষ মঈন উদ্দিন খানের ঠিকানা যাচাই-বাছাইয়ের উদ্যোগ নেয়। তখন হবিগঞ্জের শাহাজাহানপুর ইউনিয়ন পরিষদ চেয়ারম্যানের কাছে একটি চিঠি পাঠানো হয়। এতে মঈন উদ্দিন খান সেখানকার স্থানীয় বাসিন্দা কি-না এ ব্যাপারে একটি প্রত্যয়ণপত্র পাঠাতে বলেন সিলেট কারাগারের উপ-মহাপরিদর্শক। ,এর পরিপ্রেক্ষিতে ইউপি চেয়ারম্যান প্রত্যয়ণপত্রে উল্লেখ করেন, মঈন উদ্দিন খানকে তিনি চিনেন। তবে মঈন কারারক্ষী হিসেবে চাকরি করেন না। বরং তিনি স্থানীয়ভাবে ওষুধের ব্যবসা করেন।  ,চেয়ারম্যানের প্রত্যয়ণপত্রের বিষয়টি প্রতারক তাজুল কৌশলে জেনে যান এবং সঙ্গে সঙ্গে চাকরি থেকে ছুটি নিয়ে আত্মগোপনে চলে যান র‌্যাব কর্মকর্তা মেজর মোহাম্মদ সাকিব হোসেন জানান।,Copyright © 2022, bdnews24",bn,2023-01-13 14:31:00+06:00
Bdnews24,ক্যান্সারের চিকিৎসা এড়াতে চেয়েছিলেন সঞ্জয়,glitz,https://bangla.bdnews24.com/glitz/b4j77zqutn,"ক্যান্সারে ভুগে মা আর স্ত্রীর মৃত্যু দেখতে হয়েছে তাকে; সঞ্জয় দত্তের নিজের যখন সেই একই রোগ ধরা পড়ল, কেমন লেগেছিল বলিউডের এই মুন্না ভাইয়ের? ,২০২০ সালে যখন ফুসফুসের ক্যান্সার শনাক্ত হল, ভারতের জনপ্রিয় এই অভিনেতা তখন শামশেরা সিনেমার শুটিংয়ে ব্যস্ত। খবরটা তাকে তখন ঠিকভাবে জানানো হয়নি, কারণ পরিবারের আর কেউ তখন তার পাশে ছিলেন না।,ক্যান্সারের বিরুদ্ধে লড়াইয়ে সেই দফা ঠিকই জিতে যান সঞ্জয়। ব্যায়ামপুষ্ট পেশির বাহারের কারণে এখনও তিনি সংবাদের শিরোনাম হন।,হিন্দুস্থান টাইমস জানাচ্ছে, ক্যান্সারের চিকিৎসা চলার মধ্যেই কেজিএফ ২ সিনেমার শুটিং করেন সঞ্জয়। সেখানে তাকে বড় ধরনের কিছু অ্যাকশন দৃশ্যে অভিনয় করতে হয়েছে, নিজেকে ফিট দেখাতে শরীরচর্চা করে গেছেন নিয়মিত। ,প্রথম যখন ক্যান্সার শনাক্ত হওয়ার কথা তাকে জানানো হল, সেই সময়ের অনুভূতির কথা সম্প্রতি এক সাক্ষাৎকারে বলেছেন সঞ্জয় দত্ত। ক্যান্সারের তৃতীয় ধাপে থেকেও কেমোথেরাপি নিতে রাজি হচ্ছিলেন না তিনি।,টাইমস অফ ইন্ডিয়াকে দেওয়া ওই সাক্ষাৎকারে দুর্বিষহ সেই দিনগুলোর কথা স্মরণ করে সঞ্জয় বলেন, “পিঠে সারাক্ষণ ব্যথা থাকত। গরম পানির বোতল চেপে ধরে আর ব্যথানাশক গিলে গিলে দিন পার করছিলাম্। হঠাৎ একদিন দেখি শ্বাস নিতে পারছি না। তারপর হাসপাতালে নিয়ে যাওয়া হল আমাকে।,“ক্যান্সার ধরা পড়লেও আমার কাছে তা গোপন রাখা হয়েছিল। আমার স্ত্রী, আমার বোন বা পরিবারের কেউ তখন আমার সাথে ছিলেন না। আমি ছিলাম পুরো একা, হঠাৎ একজন লোক এসে আমাকে জানাল, ‘তোমার ক্যান্সার হয়েছে’।”,এ অভিনেতা সেসময় কেমোথেরাপি নেওয়ার চেয়ে মৃত্যুকেই বেছে নিতে চেয়েছিলেন।,সঞ্জয় জানান, স্ত্রী মান্যতা দত্ত সেসময় যমজ সন্তান ইকরা ও শাহরানকে নিয়ে দুবাইয়ে। তাই বোন প্রিয়া দত্তই ছুটে এলেন।,“আপনি যখন এরকম কিছু শুনবেন, প্রথমেই ফ্ল্যাশব্যাকের মত আপনার অতীতের সব গল্প আপনার চোখের সামনে ভেসে যাবে। আমারা পরিবারে ক্যান্সারের ইতিহাস পুরনো। আমারা মা মারা গেছেন প্যানক্রিয়াটিক ক্যান্সারে। আমার স্ত্রী রিচা শর্মার মৃত্যু হয়েছে মস্তিষ্কের ক্যান্সারে।,“ফলে প্রথম যে কথাটা আমি বলেছিলাম, আমি কেমোথেরাপি নিতে চাই না। তাতে যদি আমার মৃত্যু হয়, হবে। কিন্তু কোনো চিকিৎসা চাই না আমি।”,এরপর দুবাই থেকে দেশে ফেরেন স্ত্রী মান্যতা দত্ত। প্রিয়া আর নম্রতা মিলে চিকিৎসা নিতে রাজি করান সঞ্জয়কে।,অভিনয় শিল্পী, রাজনীতিবিদ সুনিল দত্ত ও নার্গিসের সন্তান সঞ্জয় দত্ত।১৯৮১ সালের ৩ মে তার মা মারা যান ক্যান্সারে ভুগে। আর ব্রেন ক্যান্সারে আক্রান্ত হয়ে প্রথম স্ত্রী রিচা শর্মা মারা যান ১৯৯৬ সালে। তাদের সন্তান ত্রিশালা দত্ত রয়েছেন নিউ ইয়র্কে।,তারকা দম্পতির ঘরে জন্ম, তারপর মাদকে উন্মাতাল, নারীসঙ্গে বেসামাল, দাগি আসামি হয়ে কারাগারের অন্তরাল- সঞ্জয় দত্তের নিজের জীবনটাও যেন এক সিনেমা।,অসংখ্য নারীর সঙ্গে প্রেম, তিনবার বিয়ের পর এখন জীবনে অনেটাই থিতু সঞ্জয়। ক্যান্সার জয়ের পর স্ত্রী মান্যতা ও দুই ছেলে-মেয়েকে নিয়ে সংসারেই ব্যস্ত তিনি।,গত শতকের আশির দশক থেকে শুরু করে এ পর্যন্ত পৌনে দুইশর বেশি সিনেমা তিনি করেছেন। তবে ক্যারিয়ারে দাপিয়ে বেড়িয়েছেন আশি ও নব্বইয়ের দশকে।,জীবদ্দশায় ‘বায়োপিক’ নির্মাণ হওয়া একমাত্র বলিউড অভিনেতা সঞ্জয় দত্ত। ‘সঞ্জু’ ভারতীয় চলচ্চিত্রের ইতিহাসে অন্যতম ব্যবসাসফল একটি সিনেমা।,দীর্ঘ ক্যারিয়ারে সঞ্জয়ের অর্জন দুটি ফিল্মফেয়ার, দুটি স্টার স্ক্রিন এবং দুটি আইফা অ্যাওয়ার্ড। পেয়েছেন একটি গ্লোবাল ইন্ডিয়া ফিল্ম অ্যাওয়ার্ড, তিনটি স্টারডাস্ট অ্যাওয়ার্ড, দুটি জি সিনে অ্যাওয়ার্ড এবং একটি বেঙ্গল ফিল্ম জার্নালিস্টস অ্যাসোসিয়েশন অ্যাওয়ার্ডসহ আরও পুরস্কার।,Copyright © 2022, bdnews24",bn,2023-01-13 14:29:00+06:00
Bdnews24,মন্দাক্রান্ত অর্থনীতি,opinion,https://bangla.bdnews24.com/opinion/cq59o51k7l,"২০২০-২১ সালে করোনাকাল এবং তারপর ২০২২ সালে ইউক্রেইন যুদ্ধের ফলশ্রুতিতে সারা পৃথিবীতে বর্তমানে মন্দাকাল চলছে। মন্দাকালের অর্থনীতি কেমন হওয়া উচিত? এ প্রশ্নের উত্তর পেতে হলে আমাদের দেখতে হবে, এর আগের মন্দাকালে অর্থনীতিবিদেরা কী কী নিদান দিয়েছিলেন এবং তাতে বিশ্ব, আঞ্চলিক বা দেশীয় অর্থনীতির কী কী উপকার বা অপকার হয়েছিল।,স্মরণকালের বিখ্যাত মন্দাটি হয়েছিল দুই বিশ্বযুদ্ধের অন্তবর্তী সময়ে ১৯২৯-১৯৩৯ সালে। ১৯১৮ সালে চার বছর ব্যাপী প্রথম বিশ্বযুদ্ধ শেষ হবার পর স্বল্পস্থায়ী কয়েকটি মন্দা হয়েছিল, ঠিক যেমন বড়সড় ভূমিকম্পের আগে ছোটখাটো কয়েকটি ভূমিকম্প হয়। আমরা সবাই জানি, যুদ্ধের আগের অর্থনীতি আর পরের অর্থনীতি কখনোই এক থাকে না। যুদ্ধে শিল্পকারখানা ধ্বংস হয়ে যায়, কৃষিকাজ ব্যাহত হয়। সুতরাং পণ্যের পরিমাণ বা কোয়ানটিটি Q কম থাকে এবং এর ফলে পণ্যের মূল্য বা প্রাইস P বেড়ে যায়। যুদ্ধের পর বেশির ভাগ মানুষ বেকার, তাদের হাতে টাকা থাকে না। আবার যাদের হাতে টাকা থাকে, তারাও সতর্কভাবে খরচ করে, টাকা ধরে রাখে, কারণ তাদের মনে ভয়, কখন না আবার কী হয়! টাকার হাতবদল না হওয়ার ফলে টাকার ভেলোসিটি বা V-ও কম হয়। সব মিলিয়ে যুদ্ধপূর্ব অর্থনীতি আর যুদ্ধপরবর্তী অর্থনীতিতে স্বাভাবিকভাবেই আকাশ-পাতাল তফাৎ থাকে। কিন্তু জগদ্বিখ্যাত অর্থনীতিবিদ জন ম্যানার্ড কিনসের (১৮৮৩-১৯৪৬) বুদ্ধিতে ইংল্যান্ড ও আমেরিকার নীতিনির্ধারকেরা এই বাস্তবতাটা মানতে চাইলেন না। কিংবা তারা হয়তো ভেবেছিলেন, কিছু একটা ব্যবস্থা হয়ে যাবে।,১৯২২ সালের জেনোয়া চুক্তিতে বলা হয়েছিল, পাউন্ড স্ট্যার্লিং এবং মার্কিন ডলারকে স্বর্ণের মতোই রিজার্ভ হিসেবে গণ্য করতে হবে। ইংল্যান্ড এবং আমেরিকার নীতিনির্ধারকেরা ভেবেছিলেন, এর ফলে একাধিক সুবিধা হবে। প্রথমত, পাউন্ড এবং ডলার উভয়েরই চাহিদা বাড়বে, সুতরাং দামও বাড়বে। দ্বিতীয়ত, যেহেতু বিদেশি সরকার এবং জনগণ ডলার/পাউন্ড কিনবে নিজেদের প্রয়োজনে, সেহেতু অনেকখানি ডলার নিজে থেকেই দেশের বাইরে চলে যাবে।,এতে করে ডলার-পাউন্ডের পরিমাণ কমবে এবং খেয়ালখুশিমতো ডলার-পাউন্ড ছাপালেও তার প্রভাব নিজেদের অর্থনীতিতে অন্তত পড়বে না। মুদ্রাস্ফীতি যদি থাকেও, সেটা বহির্বিশ্বে রপ্তানি হয়ে যাবে। পাউন্ড-স্ট্যার্লিং ও মার্কিন ডলারকে রিজার্ভ মুদ্রা করা হয়েছিল মূলত ইংল্যান্ড এবং মার্কিন যুক্তরাষ্ট্রের মুদ্রাস্ফীতিকে বিদেশে রপ্তানি করার জন্যেই। উপনিবেশক জাতির উদোর পিণ্ডি উপনিবেশিত জাতির বুধোর ঘাড়ে চলে যাবে, বরাবরের মতোই। কাকের বাসায় কোকিলের ডিম। আজ বিশ্বের দেশে দেশে যে মুদ্রাষ্ফীতি, তার জন্য মার্কিন ডলার কিছুটা দায়ী তো বটেই। ওরা ওদিকে নিজেদের প্রয়োজন, সুবিধা কিংবা খেয়ালখুশিমতো ডলার ছাপাবে, ফলে ডলারের দাম কমবে। এদিকে আপনার টাকার দামও কমবে, কারণ আপনার টাকার অন্যতম ভিত্তি হচ্ছে মার্কিন ডলার। এশিয়া-আফ্রিকা-ল্যাটিন আমেরিকার দেশগুলোর উন্নয়ন যে ত্বরান্বিত হয় না, সেকি এমনি এমনি?,প্রথম বিশ্বযুদ্ধ শেষ হবার পর ইংল্যান্ড পাউন্ড-স্ট্যালিং-এর অবমূল্যায়ন করেনি। পাউন্ডকে যুদ্ধপূর্ব যুগের মূল্যমানে স্থির করে রাখা হয়েছিল, কৃত্রিমভাবে, গায়ের জোরে, ফিয়াট মানির ক্ষেত্রে প্রায়ই যা করা হয়। কিন্তু মানুষ ভাবে এক, হয় আর এক। যুদ্ধপরবর্তী বাজারে প্রকৃতপক্ষে পাউন্ডের দাম কমে গিয়েছিল। স্বর্ণের যে দাম পাউন্ডে পাওয়া যাচ্ছিল, তার চেয়ে বেশি দাম পাওয়া যাচ্ছিল ডলার, ফ্রাঁ বা মার্কে অর্থাৎ সেই সব দেশে যারা নিজেদের মুদ্রার অবমূল্যায়ন করেছিল। এর ফলে ইংল্যান্ডের স্বর্ণ বহির্বিশ্বে রপ্তানি হয়ে যাচ্ছিল। ইংল্যান্ডে কম দামে স্বর্ণ কিনে ওই স্বর্ণ আমেরিকা-ফ্রান্স-জার্মানিতে বেশি দামে বিক্রি করতে কোন বোকা না চাইবে?,এর সঙ্গে বাংলাদেশের একটা ঘটনার তুলনা করা যায়। জিয়াউর রহমানের আমলে গৃহনির্মাণ ঋণের সুদের হার সঞ্চয়পত্রের চেয়ে অনেক কম ছিল। লোকজন রাজউক থেকে ঋণ নিয়ে সঞ্চয়পত্র কিনত। এর ফলে সরকারকে প্রতিদিন কোটি কোটি টাকা গচ্ছা দিতে হচ্ছিল। তখন অর্থমন্ত্রী ছিলেন সাইফুর রহমান। কাকতালীয়ভাবে কিনস এবং সাইফুর রহমান দুজনের কারোরই অর্থনীতির ডিগ্রি ছিল না। কিনস ছিলেন অংকবিদ, সাইফুর রহমান ছিলেন হিসাবরক্ষক।,মুনীনাঞ্চ মতিভ্রমঃ! জ্ঞানীদেরও মতিভ্রম হয়! তখনও পর্যন্ত না অর্থনীতিবিদ, না নীতিনির্ধারক, দুই পক্ষের কেউই বুঝতে পারছিল না, বুঝতে চাইছিল না, আসল সমস্যাটা কোথায়। ফ্রান্স, জার্মানি এবং আমেরিকাকে ইংল্যান্ড অনুরোধ করল, বেশি করে টাকা ছাপিয়ে নিজেদের মুদ্রার দামও কমিয়ে ফেলতে, যাতে করে ইংল্যান্ড থেকে স্বর্ণপাচার বন্ধ হয়। ফ্রান্স আর জার্মানি এই অনুরোধে কান দেয়নি, কিন্তু আমেরিকা বিশের দশকে ব্রিটিশ বুদ্ধিতে একটানা ডলার ছাপিয়ে গেছে। এর ফলে ব্রিটেন থেকে আমেরিকায় স্বর্ণপাচার বন্ধ হয়েছিল বটে, কিন্তু বিপুল ক্ষতি হয়েছিল আমেরিকার। ১৯২৮ সালে বাড়ি এবং শেয়ারের মূল্য মাত্রাতিরিক্ত বেড়ে গিয়েছিল এবং ১৯২৯ সালে শুরু হয়েছিল স্মরণকালের ভয়াবহতম মন্দা এবং এই মন্দার ফলশ্রুতি হিসেবে দ্বিতীয় বিশ্বযুদ্ধ।,জার্মানির পক্ষে ইংল্যান্ডের মামার বাড়ির আবদারে কান দেওয়া সম্ভবও ছিল না। ১৯১৯ সালে স্বাক্ষরিত হয়েছিল ভার্সাই চুক্তি। ওই চুক্তিতে জার্মানির ওপর ক্ষতিপূরণের এক পাহাড় চাপিয়ে দেওয়া হয়েছিল। যুদ্ধপরবর্তী অর্থনৈতিক দুরবস্থা এবং চরম মুদ্রাস্ফীতির মধ্যে জার্মানিকে প্রথম বিশ্বযুদ্ধে তাদের তথাকথিত ‘বেয়াদবী’-র ক্ষতিপূরণ দিতে হচ্ছিল স্বর্ণমুদ্রায়, ইংল্যান্ড, ফ্রান্সসহ বিজয়ী দেশগুলোকে, ত্রিশের দশকের চরম মন্দার মধ্যে। কিনস অবশ্য জার্মান জনগণকে এতটা শাস্তি দিতে রাজী ছিলেন না, কিন্তু তার কথায় কান দেয়নি কোনো সরকার।,কিছু দিন পর বাধ্য হয়ে জার্মানিও মার্ক ছাপাচ্ছিল দেদার, খরচ চালাবার জন্যেই অবশ্য, কিন্তু এর ফলে জার্মানিতেও শুরু হয়ে যায় মুদ্রাস্ফীতি। অচিরেই জার্মান জনগণের অর্থনৈতিক দুরবস্থা চরমে পৌঁছেছিল, যার বর্ণনা আপনারা হিটলারের জ্বালাময়ী বক্তৃতাগুলোতে পাবেন। এই দুরবস্থার পটভূমিতে জার্মান জনগণের অসন্তুষ্টিকে পুঁজি করে উদ্ভব হয়েছিল হিটলারের নাৎসী দলের। এর পরবর্তী অধ্যায় দ্বিতীয় বিশ্বযুদ্ধ– মানব ও অন্যান্য সম্পদের নিরিখে যার ক্ষয়ক্ষতির পরিমাণ কারও অজানা নয়।,কিনস নিদান দিয়েছেন, মন্দা যখন শুরু হয়, তখন অবকাঠামো নির্মাণে সরকারি ব্যয় বাড়িয়ে দিলে বাজার নিয়ন্ত্রণে আসে। এই নীতি অদ্যাবধি দেশে দেশে অনুসরণ করা হয়। মার্কিন সরকার এই নিদান অক্ষরে অক্ষরে অনুসরণ করেছিল, কিন্তু কাজ হয়নি, দুটি কারণে। প্রথমত, মন্দায় মানুষ বেকার হয়ে যায়, জানা কথা। যেহেতু শ্রমিকের সরবরাহ বেশি, সেহেতু মজুরিও কমার কথা। টাকার দাম যেহেতু কমে গেছে, দ্রব্যমূল্য বেড়ে যাবার কথা।,অর্থনীতির চাহিদা ও সরবরাহের অমোঘ নিয়ম মার্কিন সরকার মানতে চাইল না। তারা মজুরি বাড়িয়ে রাখল এবং একবারও ভাবল না, মিল কারখানার মালিকদের অত মজুরি দেবার ক্ষমতা আদৌ আছে কিনা। মালিকেরা খরচ চালাতে না পেরে কারখানা বন্ধ করে দিতে বাধ্য হলো। আরও মানুষ বেকার হয়ে পড়ল। অথচ শ্রমিকেরা কম মজুরিতেও কাজ করতে রাজি ছিল, কারণ একেবারে বেকার হওয়ার চেয়ে কম মজুরি মন্দের ভালো। মজুরি নির্ধারণের ব্যাপারটা বাজারের ওপর ছেড়ে দিলেই ভালো হতো।,দ্বিতীয় যে বোকামোটি করেছিল সেবার ব্রিটিশ ও মার্কিন সরকার, সেটি হচ্ছে, তারা দ্রব্যমূল্য নিয়ন্ত্রণ করার চেষ্টা করেছিল। যে কোনো সরকার এটা করার চেষ্টা করে। প্রতি রোজার ঈদের অব্যবহিত পূর্বে বাংলাদেশ সরকার পেঁয়াজের দাম নিয়ন্ত্রণ করার চেষ্টা করে না কি? চাহিদা ও সরবরাহের নিয়মে যে পেঁয়াজের দাম হওয়া উচিত ৪০ টাকা, বাজারের নিয়মের তোয়াক্কা না করে সরকার ওই পেঁয়াজের মনগড়া দাম ধরে দেয়, ধরা যাক, ২০ টাকা। ব্যবসায়ীরা কি লোকসান দিয়ে পেঁয়াজ বিক্রি করবে? গুদামজাত হয়ে বা পাচার হয়ে সরবরাহ কমে গিয়ে পেঁয়াজের দাম আরও বেড়ে যায়। সরকার লোকসান দিয়ে বাজারে ন্যায্যমূল্যে পেঁয়াজ বিক্রি করে, পেঁয়াজের দাম কমিয়ে জনগণকে খুশি রাখতে। কিন্তু লোকসানটা সরকার দিচ্ছে কোন বাপের পকেট থেকে, সেই জনগণেরই তো, নাকি?,ত্রিশের দশকের মন্দার সময় ভালো ফসল হয়ে কোনো কোনো কৃষিপণ্যের দাম যখন পড়তে শুরু করেছিল, সেই পণ্য ক্ষেতেই পুড়িয়ে ফেলা হয়েছিল কিংবা ডুবিয়ে দেওয়া হয়েছিল সাগরে। কারণ পণ্যের সরবরাহ বা কোয়ানটিটি Q বাড়লে পণ্যের দাম বা প্রাইস P অতিরিক্ত পড়ে যাবে। এর ফলে মালিকদের ক্ষতি হবে এবং তাদের কোম্পানির শেয়ারের দামও পড়ে যাবে। সুতরাং যে খাদ্যের অভাবে একদিকে মানুষ কষ্ট পাচ্ছিল, অন্যদিকে ওই খাদ্যই নষ্ট করা হচ্ছিল। চিন্তা করতে সক্ষম, এমন যে কেউ স্বীকার করবেন, এমন অমানবিক অর্থনৈতিক ব্যবস্থা কোনো সমাধান হতে পারে না। কিন্তু এই ব্যবস্থাই চলছে, চালানো হচ্ছে, পাখিপড়ার মতো পড়ানো হচ্ছে যুগের পর যুগ ধরে।,কিনসীয় অর্থনীতিবিদেরা বলে থাকেন, অর্থনীতির টেক্সটবইগুলোতেও এই মিথ্যা কথা লেখা থাকে যে, স্বর্ণমুদ্রামান কিংবা ১০০% ভাগ ফিয়াট মানির অনুপস্থিতিই ত্রিশের মন্দার মূল কারণ। অর্থনীতিবিদদের পরামর্শ অনুসারে নির্দিষ্ট পরিমাণের বেশি স্বর্ণ মজুত রাখা বেআইনি ঘোষণা করা হয়েছিল। (অনেকটা কুবলাই খানের মতো), মার্কিন সরকার নাগরিকদের বাধ্য করল প্রত্যেকের ব্যক্তিগত স্বর্ণ সরকারের কাছে বিক্রি করে দিতে।,স্বর্ণের মূল্য স্থির হলো প্রতি আউন্স ২০.৬৭ ডলার। জনগণের কাছ থেকে প্রায় সব স্বর্ণ কেড়ে নেবার পর সরকার ডলারের দাম প্রায় ৪১% কমিয়ে দিল। প্রতি আউন্স স্বর্ণের দাম বেড়ে হলো ৩৫ ডলার। সব লেনদেন তখন থেকে ডলারেই করতে বাধ্য হচ্ছে সবাই। মার্কিন সরকারের হাতে যথেচ্ছ টাকা ছাপানোর স্বাধীনতা এসে গিয়েছিল, যার বদৌলতে যুক্তরাষ্ট্র দ্বিতীয় বিশ্বযুদ্ধে অংশ নিতে পেরেছিল।,অর্থনীতি কী অবস্থায় আছে, সেটা জানার জন্যে, কিনসের মতে, গবেষককে দেখাতে হবে, সমাজে খরচ কী পরিমাণ হচ্ছে। সমাজে খরচ যদি বাড়ে, তবে উৎপাদনও বাড়বে, উৎপাদন বাড়লে সমাজে পূর্ণ কর্মসংস্থানের ভারসাম্য চলে আসবে। সমাজে পণ্যের চাহিদা যদি অনেক বেশি বেড়ে যায়, সরবরাহ যদি ওই পরিমাণে না বাড়ে, তবে পণ্যের দাম বাড়বে এবং মুদ্রাস্ফীতি হবে। আবার সমাজ যদি খরচ কম করে, তবে উৎপাদকেরা বিক্রি করতে না পেরে বাধ্য হয়ে তাদের উৎপাদন কমিয়ে দেবে। এর ফলে কর্মসংস্থান কমে যাবে, কর্মসংস্থান কমে গেলে পণ্যের চাহিদা আরও কমে যাবে এবং মন্দা শুরু হবে।,কিনসের মতে, ‘মন্দা’ ব্যাপারটা মূলত সমাজের ‘ব্যয়সংকোচ’ নামক পাপের প্রায়শ্চিত্ব। কিন্তু কিনস কখনও ভেবে দেখেননি যে মানুষ কেন হঠাৎ করে কম খরচ করতে শুরু করে। এই প্রশ্ন যখনই উঠেছে, কিনস উত্তর দিয়েছেন, মানুষ হচ্ছে মূলত একটি ‘পশু’ এবং কম খরচ করাও একটা পাশবিক প্রবৃত্তি, যার কোনো ব্যাখ্যা নেই। কিনসের মতে, যখনই কোনো বাজারে মন্দাভাব দেখা দেবে, জানবে, এর মূলে আছে, কম খরচ করে অর্থ সঞ্চয়ের প্রবৃত্তি। অস্ট্রীয় ধারার অর্থনীতিবিদেরা বলেন, কিনস রোগের প্রকৃত কারণ জানেন না, কিন্তু হাঁতুড়ে ডাক্তারের মতো রোগের চিকিৎসা করার চেষ্টা করেন।,মানুষকে তো আর জোর করে খরচ করানো যাবে না, সুতরাং শুরুতে সরকারকেই খরচে নামতে হবে। ‘লাগে টাকা দিবে গৌরী সেন!’ সরকারের ভাণ্ডার তো সব সময়ই ঢুঁঢুঁ, সে যে দেশের সরকারই হোক না কেন। সুতরাং টাকা ছাপিয়ে নেয়া ছাড়া হাতে টাকা পাবার দ্বিতীয় কোনো উপায় কোনো সরকারের জানা নেই। জনগণকে খরচের প্রণোদনা দিতে করের পরিমাণ কমাতে হয়। ঋণের সুদও কমাতে হয়, যাতে জনগণ ব্যাংক থেকে ঋণ নিয়ে দরকারি-বেদরকারি জিনিসপত্র কিনতে থাকে।,তবে কিনস মনে করেন, মন্দা নিয়ন্ত্রণের উদ্দেশ্যে কর এবং সুদের হার কমানো সরকারি ব্যয়বৃদ্ধি এবং টাকা ছাপানোর মতো কার্যকর পদ্ধতি নয়। ট্যাক্স কম দিতে হলে মানুষ যে বেঁচে যাওয়া টাকা ভোগে ব্যয় করবেই করবে, তার নিশ্চয়তা কী? ব্যাংক থেকে ঋণ নিয়ে যে (বাংলাদেশের অনেক ব্যবসায়ী যেমন করে থাকেন) তারা লোকদেখানো ব্যবসা করে, বেশিরভাগ টাকা দিয়ে ভিতরে ভিতরে কোথাও জমি কেনার মতো অনুৎপাদনশীল খাতে বিনিয়োগ করবে না, তাই বা কে বলতে পারে। হতে পারে, তারা ঋণ নিয়ে সঞ্চয় করবে, দেশে কিংবা বিদেশে। ঋণের টাকা দিয়ে বউয়ের জন্যে অলঙ্কারও যে কিনবে না, চুরি বা ঋণের টাকার বোঁচকা হাতে দিয়ে বউকে যে কানাডার বেগমপাড়ায় পাঠাবে না, তারই বা নিশ্চয়তা কী?,লুদভিগ ফন মিজ (১৮৮১-১৯৭৩) ফ্রিডরিখ হায়েক (১৮৯৯-১৯৯২) প্রমুখ অস্ট্রীয় স্কুলের অর্থনীতিবিদেরা দাবি করেন, প্রথম বিশ্বযুদ্ধ, ত্রিশের মন্দা, দ্বিতীয় বিশ্বযুদ্ধ... এই সবের পিছনে অন্যতম নিয়ামক হিসেবে কাজ করেছে স্বর্ণমুদ্রামান বাতিল করে তার পরিবর্তে অনিয়ন্ত্রিতভাবে ফিয়াট মানি মুদ্রণ করা। স্বর্ণমুদ্রামান বজায় থাকা কিংবা ফিয়াট মানির অনুপস্থিতি নয় বরং যুদ্ধপূর্ব যুগের দামে পাউন্ড এবং ডলারকে স্থির রাখার একরোখা, ভুল সিদ্ধান্তই ত্রিশের মন্দার মূল কারণ। প্রথম বিশ্বযুদ্ধের পর ব্রিটেন যদি বাজারের নিয়ম মেনে পাউন্ডকে অবমূল্যায়িত করত, সেক্ষেত্রেও একটা ধস নামত বটে, কিন্তু সে ধস হতো অল্পদিনের। কিছু দিনের মধ্যে বাজার আবার ঘুরে দাঁড়াতে সক্ষম হতো। অর্থনীতি যদি সুস্থির থাকত, তবে দ্বিতীয় বিশ্বযুদ্ধ সংঘঠিত হবার সম্ভাবনাও হয়তো কমে যেত।,ত্রিশের দশকে মন্দা চলছিল, মন্দা কাটাতে সরকারগুলো কিনসের নিদান মেনে প্রচুর টাকা ছাপাল এবং সেই টাকা বিনিয়োগ করল অস্ত্রশিল্পে। ‘রোম যখন জ্বলিতেছিল, নিরো তখন বাঁশি বাজাইতেছিল!’ মানুষ যখন ক্ষুধায় কষ্ট পাচ্ছিল, তখন সরকারগুলো দেদার টাকা ছাপিয়ে অস্ত্র তৈরি করে যুদ্ধের প্রস্তুতি নিচ্ছিল। দ্বিতীয় বিশ্বযুদ্ধের জন্যে হিটলারকে দোষ দেওয়া হয় বটে, কিন্তু বাকি বিশ্বনেতৃবৃন্দও ধোয়া তুলসীপাতা ছিলেন না।,দ্বিতীয় বিশ্বযুদ্ধে কী পরিমাণ সম্পদ ও জীবন নষ্ট হয়েছে, সে কথা না হয় নাই বা তুললাম। ‘কে হায় হৃদয় খুঁড়ে বেদনা জাগাতে ভালোবাসে!’ যুদ্ধশেষে ১৯৪৪ সালে যুক্তরাষ্ট্রের নিউ হ্যাম্পশায়ারের ব্রিটন উডস নামক স্থানে অনুষ্ঠিত হয়েছিল এক সম্মেলন। আলোচনার বিষয়: পৃথিবীর ভবিষ্যৎ অর্থব্যবস্থা নির্ধারণ। ওই সম্মেলনে যুক্তরাজ্যের প্রতিনিধি ছিলেন, আর কেউ নন, স্বয়ং জন ম্যানার্ড কিনস। যুক্তরাষ্ট্রের প্রতিনিধি ছিলেন হ্যারি ডেক্সটার হোয়াইট (১৮৯২-১৯৪৮)। পরবর্তী সময়ে ডেক্সটার সোভিয়েত গুপ্তচর প্রমাণিত হয়েছিলেন, যার ফলশ্রুতিতে তিনি আত্মহত্যা করেছিলেন কিংবা তাকে হত্যা করা হয়েছিল– এই প্রশ্নের উত্তর অধ্যাবধি মেলেনি। দরকারি প্রশ্নগুলোর উত্তর আমেরিকায় কখনোই পাওয়া যায় না, যেমন সঠিকভাবে এখনও জানা যায়নি, ‘টুইন টাওয়ার’ আসলে কারা, কেন ধ্বংস করেছিল।,ব্রিটন উডস সম্মেলনে জন কিনসের নয় বরং হ্যারি হোয়াইটের আইডিয়াগুলোই গৃহীত হয়েছিল। এই সম্মেলনে স্থির হয়েছিল, বিশ্বব্যাংক এবং আন্তর্জাতিক মুদ্রা তহবিল (আই.এম.এফ.)– নতুন এই দুই প্রতিষ্ঠান স্থাপন করা হবে। মার্কিন যুক্তরাষ্ট্র হবে বিশ্ব অর্থব্যবস্থার কেন্দ্র, ডলার হবে পৃথিবীর একমাত্র রিজার্ভ মুদ্রা। বাকি পৃথিবীর সব দেশের কেন্দ্রীয় ব্যাংক বিশ্ব ব্যাংকে জমা থাকা তাদের ডলারের বিপরীতে নিজ নিজ মুদ্রা বাজারে ছাড়বে, স্বর্ণ রিজার্ভ রেখে নয়। বাকি সব কেন্দ্রীয় ব্যাংক তাদের সব জমা স্বর্ণ যুক্তরাষ্ট্রের ফেডারেল রিজার্ভ ব্যাংকে পাঠিয়ে দিতে বাধ্য হয়েছিল এবং যুক্তরাষ্ট্র ওই স্বর্ণ ৩৫ ডলার আউন্স দরে কিনে নিয়েছিল।,ওই স্বর্ণের মূল্য এখন প্রতি আউন্স ১,২০০ ডলারের ওপরে। বলা হয়েছিল, সেই স্বর্ণের বিপরীতে বাজারে ডলার ছাড়বে যুক্তরাষ্ট্র, কিন্তু টাকার গাছ যখন আপনার নিজেরই উঠানে, তখন কতগুলো পাতা সেই গাছ থেকে আপনি ছিঁড়বেন বা ছিঁড়বেন না, সেই হিসাব কে নিতে যাবে। একটু ভাবলেই বুঝতে পারবেন, য়াপ দ্বীপবাসীদের রাইপাথর, আমেরিকার আদিবাসীদের ঝিনুক কিংবা আফ্রিকার অধিবাসীদের হাতে কাচের পুঁতি তুলে দিয়ে, তাদের সম্মতিতেই তাদের দেশের সমস্ত সম্পদ শোষণ করার চেয়ে আলাদা কোনো ঘটনা এটা নয়।,ব্রিটন উডস সম্মেলনে সিদ্ধান্ত হয়েছিল, সদস্য দেশগুলোর সঙ্গে নিয়মিত যোগাযোগের ভিত্তিতে আন্তর্জাতিক মুদ্রা তহবিল কয়েকটি দায়িত্ব পালন করবে। প্রথমত, ডলারের সঙ্গে প্রতিটি দেশের মুদ্রা বিনিময়ের একটি হার নির্ধারণ করবে, দ্বিতীয়ত দুটি দেশের মুদ্রা, যেমন রুপি এবং টাকার মধ্যেও বিনিময় হার নির্ধারণ করবে, ডলারের ভিত্তিতে অবশ্যই। এ কাজটা আইএমএফ করবে দুই দেশের মধ্যে ‘ব্যালেন্স অব পেমেন্ট’ বা বাণিজ্যিক ভারসাম্যের ভিত্তিতে।,বাণিজ্যিক ভারসাম্য কী? এক কথায় বলতে গেলে, একটি দেশের বাৎসরিক রপ্তানি ও আমদানির পরিমাণের তুলনা হচ্ছে ‘বাণিজ্যিক ভারসাম্য’। দুই দেশের মধ্যে, ধরা যাক, বাংলাদেশ আর ভারতের মধ্যে বাণিজ্যিক ভারসাম্য ঋণাত্মক, কারণ ভারত বাংলাদেশ থেকে যে পরিমাণ পণ্য আমদানি করে, বাংলাদেশ ভারত থেকে তার চেয়ে অনেক বেশি পরিমাণ পণ্য আমদানি করে, এর পেছনে কারণ যাই থাকুক না কেন।,কাজটা ‘সহজ নয়’ বলার চেয়ে এটা বললে ভালো হবে যে কাজটা মনুষ্যের সাধ্যায়ত্ত্ব নয়। ‘কাজীর গরু কাগজে আছে, গোয়ালে নেই।’ প্রতিটি দেশেরই অনেক লেনদেনের (গরুর) হিসাব ‘কাগজে থাকে না, কিন্তু গোয়ালে থাকে’। বাংলাদেশ-ভারত সীমান্ত দিয়ে যে চোরা কারবার হয়, নিঃসন্দেহে ভারত-বাংলাদেশের আমদানি-রপ্তানির একটা বড় অংশ সেটা, কিন্তু কখনোই এই লেনদেন কাগজে থাকে না। বাংলাদেশ কিংবা ভারত– দুই দেশের কোনোটিই কি চোরা কারবারে হওয়া পণ্য ও অর্থ লেনদেনের অস্তিত্ব স্বীকার করে? পিতামাতা স্বীকার না করলে সন্তান ‘জারজ’ হয়, কিন্তু মরে তো যায় না! আইএমএফ কাগজের গরু দেখে সিদ্ধান্ত নেয় বা নিদান দেয়। যে লেনদেন দেশেই স্বীকৃত নয়, সেই লেনদেন বা গোয়ালের গরুর খবর আইএমএফ পাবে কীভাবে?,স্বর্ণমুদ্রার যুগে সরকার বা সরকারি প্রতিষ্ঠানের খবরদারি ছাড়াই আমদানি-রপ্তানি হতো, কোনো সমস্যা কদাপি হয়নি। অনেক হিসাব-কিতাব, অনেক যুক্তি-পরামর্শ করেও আইএমএফ যা অর্জন করতে পারেনি, স্বর্ণমুদ্রার যুগে স্বয়ংক্রিয়ভাবেই তা অর্জিত হয়ে যেত। আইএমএফ কিংবা বিশ্ব ব্যাংকের ব্যর্থতার কথা ‘ওপেন-সিক্রেট’ হবার পর যে বিশ্বায়ন বা গোলোকায়নের ধুয়া তোলা হয়েছে একবিংশ শতকের শুরুতে, সেই বিশ্বায়ন ছিল স্বর্ণমুদ্রার যুগের একান্ত স্বাভাবিক বাস্তবতা।,তখন স্বর্ণমুদ্রার ভিত্তিতে আমদানি-রপ্তানি হতো এবং কোন দেশের স্বর্ণমুদ্রায় কতটুকু স্বর্ণ আছে জানত সবাই। দুই মুদ্রার বিনিময় হার নির্ধারণ করতে (‘ঢাকা’ কিংবা ‘খোলা’) কোনো বিশ্ববিদ্যালয়ের ডিগ্রিওয়ালা অর্থনীতিবিদের প্রয়োজন পড়ত না, (‘ঢাকা’ এবং ‘খোলা’) নিউমার্কেটের একজন সাধারণ দোকানদারই এই হিসাব করতে সক্ষম ছিল। তৃতীয় কোনো পক্ষের মধ্যস্থতা ছাড়াই যাবতীয় লেনদেন স্বাভাবিকভাবেই চলতে পারত। পণ্য এবং পুঁজি স্বাধীনভাবে এক দেশ থেকে অন্য দেশে আসা-যাওয়া করত এবং বাণিজ্যিক ভারসাম্য নিজে থেকেই সৃষ্টি হতো। চট্টগ্রাম-ঢাকা-রংপুরের মধ্যে যদি বাণিজ্যিক ভারসাম্য স্বয়ংক্রিয়ভাবে সৃষ্টি হতে পারে, তবে ঢাকা-দিল্লি-কাটমান্ডুর মধ্যেও সৃষ্টি হতে সমস্যা কী?,নিয়ন্ত্রণের ফলে ক্ষতিটা কী হচ্ছে, একটা উদাহরণ দিয়ে বুঝিয়ে বলি। ধরা যাক, ভারতের কেরালায় পেঁয়াজের বাম্পার ফলন হয়েছে এবং একই সময়ে বাংলাদেশে পেঁয়াজের ফলন নষ্ট হয়েছে। এদিকে বাংলাদেশে কোনো কারণে পেঁয়াজের চাহিদা বেড়েছে, ধরা যাক, রোজার ঈদের সময়ে। কেরালার চাষিরা চাইছে, বাংলাদেশে ৪০ টাকা কেজিতে পেঁয়াজ বিক্রি করতে, কিন্তু সরকারি নিয়ন্ত্রণের কারণে পারছে না। তাদেরকে ভারতে পেঁয়াজ বিক্রি করতে হচ্ছে ২৫ টাকায়। অন্যদিকে বাংলাদেশ সরকার ভারতের কাছ থেকে ৫০ টাকা কেজি দরে পেঁয়াজ কিনে জনগণের কাছে ন্যায্যমূল্যে ৪০ টাকা দরে বিক্রি করছে, যখন কিনা বাজারে পেঁয়াজের কেজিপ্রতি দর উঠে গেছে ১০০ টাকা। এতে ঠকছে কেরালার কৃষক। বাংলাদেশের জনগণও ঠকছে, কারণ প্রথমত, ভর্তুকির টাকাটা তো সরকারি অর্থাৎ জনগণের তহবিল থেকেই আসছে এবং দ্বিতীয়ত, পেঁয়াজ বিতরণের কাজটা বাজারের হাতে ছেড়ে দিয়ে বাংলাদেশ ও ভারত, উভয় সরকার সেই অবসরে আরও গুরুত্বপূর্ণ কাজ করতে পারত।,সামষ্টিক অর্থনীতির সিলেবাসের একটি বড় অংশ জুড়ে রয়েছে মূলত ফিয়াট মানি এবং ব্যবসা-বাণিজ্যের ওপর সরকারের অনর্থক খবরদারি ও নজরদারির সমস্যা। ভবিষ্যতে কোনো একদিন টেক্সটবুকের খপ্পর থেকে মুক্ত হয়ে বুদ্ধিমান শিক্ষার্থীরা যখন নৈর্ব্যক্তিকভাবে, অর্থনীতির নির্দিষ্ট একটি মডেলের উর্ধ্বে উঠে প্রশ্ন করতে শিখবে, সেদিন বাণিজ্যিক ভারসাম্যের অস্বাভাবিক ওঠানামা আইএমএফ পরবর্তী যুগে সৃষ্ট একটি সমস্যা বলে প্রমাণিত হলে অবাক হবার কিছু থাকবে না। ব্রিটন উডস সম্মেলনের পর থেকে স্বাধীন বাজার নয় বরং প্রতিটি দেশের সরকার সেই দেশের অর্থব্যবস্থার ধারক, বাহক এবং নীতিনির্ধারক হওয়াতে বৈশ্বিক অর্থব্যবস্থার যত সমস্যার সূত্রপাত।,ধরা যাক, আপনি এক হাঁতুড়ে ডাক্তার। আপনি ঠিক জানেন না, কোন রোগ কী কারণে হয় এবং এটা-ওটা ওষধ দিয়ে আপনি রোগী সুস্থ করতে চেষ্টা করেন। সাধারণ সর্দিজ্বর হলেও আপনি মুড়ির মতো অ্যান্টিবায়োটিক তুলে দেন রোগীর হাতে, কারণ আপনি দেখেছেন, এতে রোগী প্রায়ই সুস্থ হয়ে যায়। কিন্তু যেটা আপনি জানেন না, সেটা হচ্ছে, মৌসুমী সর্দিজ্বর এমনিতেও আরোগ্য হয়, সর্দিজ্বর শরীরে রোগ প্রতিরোধ ক্ষমতা বাড়ানোর জন্যেই হওয়া দরকার এবং যখন তখন অ্যান্টিবায়োটিক খেলে লাভের চেয়ে শরীরের ক্ষতিই বেশি হয়।,আইএমএফ এবং বেশিরভাগ পেশাদার অর্থনীতিবিদ অনেক ক্ষেত্রেই উপরোক্ত হাতুড়ে ডাক্তারের মতো ব্যবস্থাপত্র দিয়ে থাকেন। এদের উল্টাপাল্টা ব্যবস্থাপত্রের কারণে প্রায়ই টাকার দাম কমে যায়, বাণিজ্যিক ভারসাম্য দেশের স্বার্থের বিরুদ্ধে চলে যায়। অবস্থা যখন একেবারেই সামাল দেওয়া যায় না, তখন ঋণের মুলা ঝুলিয়ে গরীব ও উন্নয়নশীল দেশগুলোকে আইএমএফ বাধ্য করে তাদের মুদ্রার অবমূল্যায়ন করতে। অবশ্য আইএমএফ ছাড়া কেন্দ্রীয় ব্যাংকগুলোও নিজেদের মুদ্রা অবমূল্যায়িত করতে পারে আমদানি বৃদ্ধির আশায়।,পাকিস্তানে ঠিক এটাই ঘটেছে ১৯৪৭ সালে স্বাধীনতার পর থেকে আজ পর্যন্ত। বিদেশ থেকে নেওয়া ঋণের টাকা দেশের নীতিনির্ধারকেরা, যেমন পাকিস্তানের ক্ষেত্রে সেনাবাহিনী এবং একটি স্বার্থন্বেষী মহল দেদার অপচয় করে কিংবা বিদেশে পাচার করে। বাংলাদেশের ক্ষেত্রেও তাই হয়েছে, নব্বইয়ের দশক পর্যন্ত এবং এখনও যে হচ্ছে না, তাই বা কে বলবে? বাংলাদেশের উন্নতি পাকিস্তানের চেয়ে বেশি মনে করছে এমনকি পাকিস্তানের বুদ্ধিজীবীরাও, কারণ বাংলাদেশের চুরির চালুনির ছেঁদাগুলো পাকিস্তানের চেয়ে ক্ষুদ্রতর। পাকিস্তানের মানুষগুলোও তো বাঙালির চেয়ে গায়ে-গতরে বড়, সুতরাং তাদের ছেঁদাও বড় হওয়াটাই স্বাভাবিক।,যখন কোনো দেশের মুদ্রা অবমূল্যায়িত হয়, তখন স্থানীয় পণ্যের দাম দেশের লোকের কাছে বেশি মনে হয় বটে, কিন্তু বিদেশিদের কাছে, বিশেষ করে যে সব দেশের মুদ্রা অবমূল্যায়িত হয়নি, তাদের কাছে সস্তা বলে মনে হয়। এ কারণে টাকার অবমূল্যায়নের ফলে রপ্তানি বেড়ে যায়। কিন্তু যে দেশের মুদ্রা অবমূল্যায়িত হয়, সেই দেশের টাকাওয়ালারা বিদেশি মুদ্রা কিনতে থাকে, কারণ তারা মনে করে, তাদের দেশের টাকা হয়তো আরও অবমূল্যায়িত হবে। এতে বিদেশের লাভ, কারণ তাদের মুদ্রার পরিমাণ কমছে, কিন্তু দেশের ক্ষতি, কারণ টাকাটা দেশে বিনিয়োগ হচ্ছে না। ঠিক এ ব্যাপারটাই ঘটছে বর্তমানে (২০২২-২৩) বাংলাদেশে কিংবা পাকিস্তানে।,কোনো সরকার যখন টাকার অবমূল্যায়ন করে, বোঝার উপর শাকের আঁটি কিংবা বেতনের সঙ্গে বোনাসের মতো, সুদের হারও কমিয়ে দেয়। সুদের হার কমে গেলে মানুষ তার মূলধনের জন্যে বিকল্প খোঁজে। পুঁজি দেশের বাইরে চলে যায়, ঠিক যেমন বাংলাদেশের টাকা প্রশান্ত হালদারদের হাতে চলে যাচ্ছে কানাডার বেগমপাড়ায়, মালয়েশিয়ায়, কোথায় নয়? ধরা যাক, পাশাপাশি দুটি দেশ, একটি নিজের মুদ্রার অবমূল্যায়ন করেছে, অন্যটি করেনি– এক্ষেত্রে অবমূল্যায়িত মুদ্রার দেশের পুঁজি পাশের দেশে রওয়ানা হবে নিজের নিরাপত্তার স্বার্থে।,অনেক দেশ ইচ্ছে করেই নিজের টাকা অবমূল্যায়িত করে রাখে, রপ্তানি বাড়ানোর জন্যে। চীন এটা করে বলে শুনেছি, বাংলাদেশও হয়তো করে। অনেক সময় এমনও ঘটে, সরকার টাকাকে যতটা অবমূল্যায়িত করেছে, বাজারে টাকার তার চেয়ে বেশি অবমূল্যায়ন ঘটেছে স্বয়ংক্রিয়ভাবে। এমন ব্যাপার ঘটেছে বাংলাদেশে ২০২২ সালের মে মাসের শেষে। যে ভাবেই অবমূল্যায়িত হোক, অবমূল্যায়িত মুদ্রার কারণে রপ্তানি বাড়ার ফলে Q-এর পরিমাণ বাড়ে কিংবা বাণিজ্যিক ভারসাম্য কমে– এসব তো ঠিকই আছে। কিন্ত অবমূল্যায়নের ফলে আভ্যন্তরীণ বাজারে পণ্যের দাম অর্থাৎ P বেড়ে যায়। P বাড়লে V কমার কথা। সব মিলিয়ে মুদ্রার অবমূল্যায়নের ফলে অর্থনীতির আসলেই কতটা লাভ হয়, সেটাও একটা প্রশ্ন।,খুব বেশি লাভ নিশ্চয়ই হয় না, কারণ অবমূল্যায়নের কোনো শেষ তো দেখি না কোথাও। এমন কোনো দেশ কি আছে, যে কিনা অর্থনীতি সুস্থির হবার পর নিজের মুদ্রাকে অতিমূল্যায়িত করেছে? যে সব দেশের মুদ্রার দাম বেশি, যারা নিজেদের মুদ্রার অবমূল্যায়ন করে না, তাদের মুদ্রার দাম তো কখনও খুব বেশি কমতে দেখি না। টাকার বিপরীতে, চীনা মুদ্রার বিপরীতে ডলার বা ইউরোর দাম কখনও কমে না কেন? ১ ডলারের দাম আজ ২০২২ সালে ১০০ টাকার কাছাকাছি, ২০০০ সালে হয়তো ৬০ টাকা ছিল। বাংলাদেশের অর্থনীতি কি গত দুই দশকে ১০গুণ বেশি শক্তিশালী হয়নি? যদি তাই হয়ে থাকে, ডলারের বিনিময়মূল্য, খুব বেশি না হোক, অন্ততপক্ষে ৭০ টাকায় কেন নেমে আসে না?,বাংলাদেশে ১ ডলার কিনতে এখন (২০২২ সালের ডিসেম্বর মাসে) ১০০ টাকার বেশি লাগে। আমি যখন উচ্চশিক্ষার্থে প্যারিস গিয়েছিলাম, ১৯৮৩ সলে তখন এক ডলারের দাম ছিল, যতদূর মনে পড়ে, ২০ টাকার মতো। টাকার দাম গত চার দশকে এভাবে পাঁচগুণ কমে যাওয়ার পেছনে M (১-২-৩) এর পরিমাণ বৃদ্ধি অবশ্যই একটা কারণ, কিন্তু একমাত্র কারণ নয়। Q, P, V ইত্যাদির পরিমাণও হিসাবের মধ্যে নিতে হবে। Q, P, V ইত্যাদির তুলনায় সরকার যেকোনো কারণেই হোক টাকার সরবরাহ বাড়িয়ে ফেলেছে গত চল্লিশ বছরে। যেসব দেশের টাকার দাম বেশি, প্রথমত, ওইসব দেশের Q x P এবং M x V এর মধ্যে সাধারণত একটা সামঞ্জস্য থাকে এবং দ্বিতীয়ত সেসব দেশে টাকার স্টক টু ফ্লো বছরে কয়েক শতাংশের বেশি বাড়ে না অর্থাৎ প্রতি বছর বাজারে চলমান টাকার বিপরীতে মুদ্রিত টাকার পরিমাণ অতি সামান্যই বৃদ্ধি পায়।,চট্টগ্রামের ভাষায় একটা প্রবাদ আছে: ‘সাত পাঁচ চৌদ্দ, বেয়াই দুই ট্যাঁয়া নইদ্দ!’ (অনুবাদ: ‘সাত আর পাঁচ যোগ হয়ে চৌদ্দ, বেয়াই, তুমি দুই টাকা না হয় দিও না!’)। সমস্যা হচ্ছে, অর্থনীতি চট্টগ্রামের বেয়াই নয় হিসাবের বা নিয়মের গোঁজামিল আত্মীয়তার খাতিরে সে মেনে নেবে। তার নিজস্ব কিছু নিয়ম আছে এবং সেই সব নিয়মের ব্যত্যয় হলে গোঁজামিল দিয়ে শেষ রক্ষা হয় না, আখেরে মানুষকেই ভুগতে হয়। ‘আমি স্বখাত সলিলে ডুবি মরি শ্যামা, দোষ কারও নয় গো মা!’ বিখ্যাত শ্যামাসঙ্গীত।,Copyright © 2022, bdnews24",bn,2023-01-13 15:26:00+06:00
Bdnews24,"বছরের শুরুতে কাঁচামরিচের ঝাঁজ, ডিম-সবজির স্বস্তিও উধাও",business,https://bangla.bdnews24.com/business/ulkrs04rd8,"বাজারদরের আলোচনায় আবার উঠে এসেছে ডিমের দাম; বছরের শেষ দুই মাসে কমে আসলেও নতুন বছরে আবার বাড়তে শুরু করেছে খাদ্যতালিকায় নিয়মিত থাকা এ পণ্যের দাম।,খুচরা বাজারে হুট করে কয়েক দিনের ব্যবধানে ডজনপ্রতি ডিমের দাম ১০ থেকে ১৫ টাকা বেড়ে ১২০ থেকে ১৩০ টাকা উঠেছে।,আবার বাজার ভরপুর থাকা শীতের সবজি কিছু দিন কিছুটা স্বস্তি দিলেও তা উবে যেতে শুরু করেছে। হঠাৎ করে সবজিভেদে কেজিপ্রতি দাম বেড়েছে ১৫-২০ টাকা।,এরমধ্যে শুক্রবার বাজারে ক্রেতাদের কাছে বড় ধাক্কা হিসেবে এসেছে কাঁচামরিচের দাম; হুট করে বড়সড় ঊর্ধ্ব লাফ দিয়েছে এটি। সপ্তাহের ব্যবধানে কেজিপ্রতি ৪০-৫০ থেকে বেড়ে ১১০-১২০ টাকায় চড়ে যাওয়ায় ঝাঁজ বেড়েছে মরিচের। দাম বেড়েছে আদারও।,তবে এদিন ঢাকার বিভিন্ন বাজার ঘুরে ভোজ্যতেল, চিনি ও চালের দামে পরিবর্তন দেখা যায়নি।,সবজির দাম বাড়ার কারণ হিসেবে বিক্রেতাদের কেউ কেউ দেশজুড়ে তীব্র শীত ও কুয়াশার কারণে মাঠ থেকে পাইকারি বাজারে সবজির সরবরাহ কমে আসার কথা বলছেন।,আবার কেউ কেউ বলছেন, নিত্যপ্রয়োজনীয় খাদ্যপণ্যের অনেক চালানই এখন বিশ্ব ইজতেমামুখী। বিশেষ করে কাঁচামরিচের বড় চালান গেছে সেদিকে। ফলে সংকট তৈরি হয়েছে রাজধানীর খুচরা বাজারগুলোতে।,এসব কারণে বছরের শুরুতেই আবার কাঁচাবাজারে দাম বেড়ে যাওয়ায় হতাশা প্রকাশ করেছেন বাজারে আসা ক্রেতারা।,মহাখালী কাঁচাবাজারে সবজি কিনতে আসা তরুণ মনজুর হোসেন বলে, “আগে যেগুলো বেড়ে বসে আছে সেগুলো তো আর কমার নাম নাই। সবজির বাজারেই কেবল কমতে দেখেছিলাম, সেটাও এখন বেড়ে গেছে।,এদিন ঢাকার বড় বাজারগুলোতে ডজনপ্রতি ডিম বিক্রি হতে দেখা গেছে ১২০ টাকায়। গলির দোকানগুলোতে তা ১৩০ টাকা পর্যন্ত উঠছে। গত সপ্তাহে যা ছিল ১১০ টাকা।,মহাখালী এলাকার দোকানি কামাল হোসেন পাইকারি থেকে খুচরা বিক্রির জন্য একশত ডিম কিনেছেন ১০০০ টাকায়। এ দোকানি বলেন, “পাইকারিতে প্রতি একশ ডিমে ৮০-১০০ টাকা দাম বেড়েছে। যার প্রভাব পড়েছে খুচরা বাজারে।“,ডিমের দাম বেড়ে যাওয়ার কারণ হিসেবে পোলট্রি খামার রক্ষা জাতীয় পরিষদের সাধারণ সম্পাদক খন্দকার মো. মহসীন বিডিনিউজ টোয়েন্টিফোর ডটকমকে বলেন, “উৎপাদন পর্যায়ে একটি ডিমের দাম পড়ছে ১২ টাকা, সেখানে এতদিন ধরে ১০-১১ টাকায় ডিম বিক্রি হচ্ছিল। ফলে খামারিরা লস দিচ্ছিল। উৎপাদনে দাম বাড়ার ফলেই পাইকারি বাজারে ডিমের দাম বাড়ছে।“,এদিকে বাজারে ‘সরবরাহ কম থাকায়’ বেড়েছে সবজির দাম। গত সপ্তাহের তুলনায় কেজিপ্রতি গড়ে ১৫-২০ টাকা বেড়েছে শীতের সবজির দাম।,বাজারঘুরে দেখা গেছে, এক পিস বাঁধাকপি ও ফুলকপির দাম পড়ছে ৪০ থেকে ৫০ টাকা। পটল ৬০ টাকা, মিষ্টি কুমড়া বিক্রি হচ্ছে ৫০ থেকে ৬০ টাকায়। প্রতি কেজি বেগুন ৬০ থেকে ৮০ টাকা এবং করলা ১০০ থেকে ১২০ টাকায় বিক্রি হচ্ছে। শিমের দাম কেজিতে ১০ টাকা বেড়ে ৫০ থেকে ৬০ টাকা দরে এবং শসা ৬০ থেকে ৭০ টাকায় বিক্রি হচ্ছে। দাম বেড়েছে চাল কুমড়া ও লাউয়ের। চাল কুমড়া ৫০ থেকে ৬০ টাকা এবং লাউ আকারভেদে ৭০ থেকে ৮০ টাকায় বিক্রি হচ্ছে।,মহাখালী কাঁচাবাজারের সবজি ব্যবসায়ী মো. সোহেল বিডিনিউজ টোয়েন্টিফোর ডটকমকে বলেন, “ফুলকপি, বেগুন, লাউয়ের দাম বাড়ছে। বেগুন আগের সপ্তাহে ৪০ আছিল এখন ৬০। মানুষ শীতের কারণে ক্ষেতে যাইতে পারে নাই। আড়তে সবজি কম, দাম বেশি।“,একই বাজারের সবজি বিক্রেতা মোহামিন বলছেন, “কাঁচামরিচের দাম দ্বিগুণ বাড়ছে। সব মাল ইজতেমায় চইলা গেছে। ইজতেমা শেষে বাজার ঠিক হইয়া যাইব। “,খুচরা বাজারে কেজিপ্রতি পেঁয়াজের দাম আগের মতই ৩৫ থেকে ৪০ টাকা এবং রসুন ১২০ থেকে ১৫০ টাকায় বিক্রি হচ্ছে। তবে বেড়ে গেছে আমদানি করা আদার দাম। ১৭০-১৮০ টাকা বিক্রি হওয়া চায়না আদা এই সপ্তাহে কিনতে হচ্ছে ২৪০ টাকায়। দেশি আদার দামও খানিক বেড়ে কেজিপ্রতি ১৫০ টাকা হয়েছে।,এদিকে চিনির দাম কমার লক্ষণ নেই এখনও। প্রতি কেজি খোলা চিনি ১১৫ থেকে ১২০ টাকায় বিক্রি হচ্ছে। দাম বাড়ায় দোকানিরা কেউ কেউ চিনি বিক্রি থেকেই সরে আসছেন।,মহাখালী কাঁচাবাজারের শাহরিয়ার স্টোরের ম্যানেজার বলেন, “চিনি বেচার চেয়ে না বেচা ভালো। দাম নিয়া অনেক ভেজাল।“,একইভাবে অপরিবর্তিত আছে আটা ময়দার দাম। প্রতি কেজি খোলা আটা ৬০-৬৫ টাকা এবং প্যাকেট আটা ৭০ থেকে ৭৫ টাকায় বিক্রি হচ্ছে। চাল, ডাল সয়াবিন তেলও স্থির গত সপ্তাহের দামে।,পরিবর্তন আসেনি আমিষের বাজারেও। প্রতি কেজি ব্রয়লার মুরগি আগের মতই ১৫০ থেকে ১৬০ টাকা, সোনালি ২৫০ থেকে ২৬০ ও লেয়ার ২১০ থেকে ২৩০ টাকায় বিক্রি হচ্ছে।,এছাড়া ৭০০-৮০০ টাকা কেজিদরে গরুর মাংস এবং ৯০০ থেকে ১০০০ টাকা কেজি দরে খাসির মাংস বিক্রি হচ্ছে। মাছের বাজারেও দাম প্রায় একই আছে।,Copyright © 2022, bdnews24",bn,2023-01-13 14:59:00+06:00
Bdnews24,তাহলে মন্ত্রী-এমপিদেরও এক নিয়ম করেন: রূপরেখা নিয়ে গয়েশ্বর,politics,https://bangla.bdnews24.com/politics/nxa04b6629,"রাষ্ট্র মেরামতে বিএনপি যে ২৭ দফা রূপরেখার কথা বলে আসছে, তা বাস্তবায়ন ‘অসম্ভব নয়’ বলে মনে করেন দলটির স্থায়ী কমিটির সদস্য গয়েশ্বর চন্দ্র রায়, তবে একটি বিষয়ে তিনি একমত নন।,টানা দুইবারের বেশি প্রধানমন্ত্রী পদে দায়িত্ব পালন না করার যে কথা বিএনপির রূপরেখায় বলা হয়েছে, তা নিয়েই তার ভিন্ন মত।,গয়েশ্বর মনে করেন, নিয়ম যদি তেমনটাই করতে হয়- তাহলে মন্ত্রী ও সংসদ সদস্য হওয়ার ক্ষেত্রেও একই নিয়ম হওয়া উচিত।,“এখানে যে পর পর লেখা আছে- দুইবারের বেশি প্রধানমন্ত্রী হতে পারবেন না; পরপর প্রধানমন্ত্রীর জন্য বার থাকলে- বাকিরা মন্ত্রী হবেন কেন? আনেন ইকুয়াল প্রিভিলেজ অ্যান্ড ইকুয়াল রাইটস, রেসপনসিবিলিটি সব তুলে দেন।,“আমি মন্ত্রী হইমু ১৪ বার, প্রধানমন্ত্রী হইব দুইবার; তারপরে চান্স পাইলে হইব…। নো নেভার… এগুলো হয় না। (নিয়ম) আনেন না পার্লামেন্টে দুইবারের বেশি এমপি হতে পারবে না। তাহলে তো অনেকটা চাপ কমে যায়। এগুলো করলে তো পরে অটোমেটিক্যালি রাজনীতিবিদরা ঠিক হয়ে যাবেন, তাদের বিরুদ্ধে কথা বলার দরকার হবে না।”,ওই রূপরেখা নিয়েই শুক্রবার ঢাকা রিপোর্টার্স ইউনিটি মিলনায়তনে এক আলোচনা সভায় বক্তব্য দিচ্ছিলেন গয়েশ্বর। তিনি জানান, ওই রূপরেখার বাস্তবায়ন সম্ভব, তিনি আত্মবিশ্বাসী।,“আমাদের মনে রাখতে হবে, শুরু করাটাই কষ্টের। যদি শুরু করতে পারেন, শেষ হবেই- হবে। আমরা বিলম্বে হলেও সচেতনভাবে যা শুরু করেছি, অবশ্যই তা বাস্তবায়ন হবে।”,নেতাকর্মীদের উদ্দেশে গয়েশ্বর বলেন, “এটা ঠিক যে, আমরা ক্ষমতায় যাব- যদি দেশে একটা অবাধ ও সুষ্ঠু নির্বাচন হয়। ক্ষমতায় গেলে আমরা কী করব- এ বিষয়ে সবার পূর্ব থেকে প্রস্তুতি দরকার। কারণ এখানে কেউ কেউ বলল আমাদের লিডারদের চরিত্র-টরিত্র নিয়া। তাহলে আমাদেরও বেশি দরকার যে, কার কী চরিত্র তা জেনে রাখা।,“যারা রাজনীতি করছেন, পদের জন্য দৌঁড়াইতেছেন, যারা ভাবছেন ক্ষমতায় গেলে তো একটা কিছু পামু। আমাদের যারা অ্যাক্টিভিস্ট আছে- তাদেরকে এ বিষয়টি (রাষ্ট্র মেরামতের রূপরেখা) বেশি জানা দরকার, তাদের একটা মানসিক প্রস্তুতি দরকার যে- সব জনগণের জন্য, দেশের জন্য; আমার জন্য এক্সট্রা কিছু রাখা হয় নাই- এটা মনে করে আপনাদের কাজ করতে হবে।”,আলোচনায় অংশ নিয়ে বিএনপির ভাইস চেয়ারম্যান আবদুল আউয়াল মিন্টু বলেন, “বায়াত্তর সালে একদলীয় লোকেরা এই সংবিধান তৈরি করেছে। যে সাতজন মেম্বার ছিলে সংবিধান প্রণয়ন কমিটিতে, তার মধ্যে দুইজন ছিলেন আওয়ামী লীগের বাইরে। ওই দুইজনের একজনও সেই সংবিধানে স্বাক্ষর করেননি। তাদের একজন ছিলেন সুরঞ্জিত সেন গুপ্ত এবং আরেকজন মানবেন্দ্র লারমা।,“দুনিয়াতে কেনো দেশ পাবেন না যে- একটা সংবিধান প্রণয়নে আলাদা কমিশন গঠিত না হয়। কনস্টিটিউশনাল যে অ্যাসেম্বলি থাকবে, সেই অ্যাসেম্বলিতে দুই-তৃতীয়াংশ যদি অনুমোদন না দেয়; তাহলে কখনও এটা গৃহীত হয় না।”,দেশ স্বাধীনের পর যে সংবিধান প্রণীত হয়, আওয়ামী লীগ তা ‘একদলীয় শাসন কায়েমের জন্য’ করেছিল অভিযোগ করেন মিন্টু।,তিনি বলেন, “যারা সংবিধান প্রণয়ন করেছেন, তারা কিন্তু সংবিধান প্রণয়নের উপযুক্ত লোকও ছিলেন না- দুই-একজন ছাড়া। উনাদেরকে কেউ ভোট দিয়ে এই কনস্টিটিউশন বানানোর জন্য অথোরিটিও দেয় নাই।,“এখানে আমাদের সম্মানিত স্ট্যান্ডিং কমিটির সদস্য (গয়েশ্বর) বসা আছেন। আমি উনাকে অনুরোধ করব, তিনি যেন এই কথাটা স্ট্যান্ডিং কমিটির সভায় ওঠান। কী দরকার পুরনো একটা জিনিস বার বার টোপ দেওয়া। এটাকে ছাড়েন। আপনারা নতুন সংবিধান তৈরি করেন, যে সংবিধান হবে বাংলাদেশের মানুষের জন্য যথোপযুক্ত। আপনারা ঘোষণা দেন ক্ষমতায় গেলে নতুন সংবিধান প্রণয়ন করবেন।”,সেগুনবাগিচায় ঢাকা রিপোর্টার্স ইউনিটি মিলনায়তনে ‘এগ্রিকালচারিস্টস’ অ্যাসোসিয়েশন অব বাংলাদেশ-অ্যাব’ এবং বিএনপির মিডিয়া সেলের যৌথ উদ্যোগে এই আলোচনা সভা হয়। সভার শুরুতে রূপরেখার ওপর বিশ্লেষণমূলক বক্তব্য রাখেন বিএনপি মিডিয়া সেলের আহ্বায়ক জহির উদ্দিন স্বপন।,অ্যাবের আহ্বায়ক রাশিদুল হাসান হারুনের সভাপতিত্বে ও সদস্য সচিব জি কে এম মোস্তাফিজুর রহমানের সঞ্চালনায় অন্যদের মধ্যে বক্তৃতা করেন বিএনপির ভাইস চেয়ারম্যান অধ্যাপক এ জেড এম জাহিদ হোসেন, সম্মিলিত পেশাজীবী পরিষদের সদস্য সচিব কাদের গনি চৌধুরী, শিক্ষক-কর্মচারী ঐক্যজোটের সভাপতি অধ্যক্ষ সেলিম ভুঁইয়া, অ্যাবের অধ্যাপক গোলাম হাফিজ কেনেডী, শামীমুর রহমান শামীম, অধ্যাপক ফজলুল হক ভুঁইয়া, অধ্যাপক আব্দুল কুদ্দুস, গোলাম কাদির দুলাল।,Copyright © 2022, bdnews24",bn,2023-01-13 14:50:00+06:00
Bdnews24,,media_bn,https://bangla.bdnews24.com/media_bn/image/2qtsybqtf0,"Copyright © 2022, bdnews24",bn,2023-01-13 14:48:00+06:00
Bdnews24,নেত্রকোণায় শিশু সাংবাদিকতার ফলোআপ কর্মশালা,news,https://bangla.bdnews24.com/news/eeayunds5l,"নেত্রকোণায় শিশু সাংবাদিকতার ফলোআপ কর্মশালা অনুষ্ঠিত হয়েছে।,ইউনিসেফ ও বিডিনিউজ টোয়েন্টিফোর ডটকমের অংশীদারিত্বে দিনব্যাপী এই কর্মশালার আয়োজন করে শিশু সাংবাদিকতায় বিশ্বের প্রথম বাংলা সাইট হ্যালো ডট বিডিনিউজ টোয়েন্টিফোর ডটকম।,শুক্রবার জেলা শহরের গজিনপুরের ইনস্টিটিউট অব লাইভস্টক সায়েন্স এন্ড টেকনোলজির একটি শ্রেণি কক্ষে কর্মশালার উদ্বোধন করেন জেলা সেক্টর কমান্ডার ফোরামের সভাপতি বীর মুক্তিযোদ্ধা মো. শামছুজ্জোহা।,দিনব্যাপী এই কর্মশালায় মৌলিক সাংবাদিকতার ধারণা, সংবাদ ও ফিচার লিখন, শিশু সাংবাদিক হিসেবে কাজ করার সমস্যা ও সমাধান, মোবাইল ফোনে সংবাদ ও ভিডিও প্রতিবেদন তৈরিসহ বিভিন্ন বিষয়ে হাতেকলমে প্রশিক্ষণ দেওয়া হয়।,মাঠে নেমে খবর সংগ্রহ ও ভিডিও প্রতিবেদন তৈরির চর্চা করতে একটি ড্রাগন বাগান পরিদর্শন করে শিশু সাংবাদিকরা।,কর্মশালায় প্রশিক্ষক হিসেবে ছিলেন হ্যালো ডট বিডিনিউজ টোয়েন্টিফোর ডটকমের কো-অর্ডিনেটর সাদিক ইভান।,অনুষ্ঠানটি সঞ্চালনা করেন বিডিনিউজ টোয়েন্টিফোর ডটকমের নেত্রকোণা প্রতিনিধি লাভলু পাল।,এর আগে গত বছরের নভেম্বরে দুই দিনব্যাপী কর্মশালায় জেলার বিভিন্ন শিক্ষাপ্রতিষ্ঠানের ২০ জন শিক্ষার্থী অংশ নেয়। দ্বিতীয় পর্যায়ে ১০ জন শিশুকে ফলোআপ প্রশিক্ষণের জন্য বাছাই করা হয়।,Copyright © 2022, bdnews24",bn,2023-01-13 15:09:00+06:00
Bdnews24,ভুল বুঝতে পেরেছেন এনামুল,cricket,https://bangla.bdnews24.com/cricket/lljtzrxm6p,"ব্যাট হাতে এবারের বিপিএলে এখনও পর্যন্ত তেমন কিছু করতে পারেননি এনামুল হক। তবে এক ম্যাচে আলোচনার জন্ম দিয়েছেন তিনি আম্পায়ারের সিদ্ধান্তে দৃষ্টিকটূভাবে প্রতিক্রিয়া দেখিয়ে। এজন্য জরিমানাও গুনতে হয়েছে তাকে। নামের পাশে যোগ হয়েছে একটি ডিমেরিট পয়েন্ট। এখন অবশ্য ফরচুন বরিশালের অভিজ্ঞ ওপেনার বুঝতে পারছেন, কাজটি ঠিক করেননি তিনি।,মিরপুর শের-ই বাংলা জাতীয় ক্রিকেট স্টেডিয়ামে গত মঙ্গলবার রংপুর রাইডার্সের বিপক্ষে ম্যাচে বরিশালের ইনিংসের চতুর্থ ওভারে এনামুলের আউট ঘিরে দেখা দেয় বিতর্ক। ,সিকান্দার রাজার বলে এলবিডব্লিউয়ের আবেদনে আউট দেননি আম্পায়ার। রংপুর তখন রিভিউ নেয়। রিপ্লে দেখে মাঠের আম্পায়ারের সিদ্ধান্ত বদলে দেন টিভি আম্পায়ার। ,পরিপূর্ণ ডিআরএস না থাকলেও, এডিআরএস দেখেই মাঠের আম্পায়ারের সিদ্ধান্ত পরিবর্তন করার উপযুক্ত মনে করেন টিভি আম্পায়ার।,আউটের সিদ্ধান্তে এনামুল বিস্মিত হয়ে যান। ক্ষিপ্ত হয়ে আম্পায়ারদের সঙ্গে কথা বলতে দেখা যায় তাকে। পরে মাঠ ছাড়ার সময় বাউন্ডারি সীমানায় বিজ্ঞাপনী টবলারে ব্যাট দিয়ে সজোরে মারেন তিনি।,আচরণবিধি ভাঙার জন্য পরে ম্যাচ ফির ১৫ শতাংশ জরিমানা করা হয় তাকে।,মিরপুরে তার সেদিনের আচরণের প্রতিক্রিয়া শুক্রবার জানা গেল চট্টগ্রামে। চট্টগ্রাম চ্যালেঞ্জার্সের বিপক্ষে ম্যাচ শেষে দলের প্রতিনিধি হিসেবে সংবাদ সম্মেলনে এসে নিজের অবস্থান ব্যাখ্যা করেন বরিশাল ওপেনার। ,“মূলত আমরা যখন আন্তর্জাতিক ক্রিকেট খেলি তখন বেশি সুযোগ পাই না। হয়তো ২-৩টি সুযোগ পাই। বিপিএলও কিন্তু আমাদের জন্য অনেক বড় সুযোগ। এখানে ১-২টা ম্যাচ চলে যাওয়া আমাদের জন্য অনেক হতাশার। আমি মনে করি, প্রতিটা ম্যাচই আমাদের জন্য গুরুত্বপূর্ণ, সেটা যে ম্যাচই হোক।” ,“ওই হিসেবে একটা হতাশা কাজ করে যে কী হলো, আউট হয়ে গেলাম। নিজে নিজে তো (অন্য সব ম্যাচে) আউট হচ্ছিই, তার মধ্যে যদি আবার এগুলো হয়, তাহলে তো খারাপ লাগবেই। সেই হিসেব করে ওরকম একটা প্রতিক্রিয়া এসেছে। তবে আমার কাছে মনে হয় ক্রিকেটার হিসেবে এটা হওয়া উচিত নয়।”,সেদিন ওই মুহূর্তে মেজাজ হারিয়ে ফেললেও ভবিষ্যতে আরও সাবধান থাকার চেষ্টা করবেন ঘরোয়া ক্রিকেটের অভিজ্ঞ এই ব্যাটসম্যান।,“অবশ্যই একটা তাৎক্ষণিক প্রতিক্রিয়া আসে, হতাশা কাজ করে। সবাই খালি চোখে কিন্তু দেখেছে আমারটা আউট হয় না। এটা কিন্তু স্বাভাবিক। কিন্তু আউট দিয়ে দিছে। টপঅর্ডার ব্যাটসম্যান হিসেবে আমার খারাপ লাগাই স্বাভাবিক। ওই মুহূর্তে একটা প্রতিক্রিয়া এসেছে। আমি মনে করি পরবর্তীতে যদি এরকম হয়, চেষ্টা করব মেনে নেওয়ার।”,রংপুরের বিপক্ষে ওই ম্যাচে আউট হওয়ার আগে ১টি করে চার-ছয়ে ১৫ রান করেন এনামুল। তাকে আউট দিয়ে টিভি আম্পায়ারের সিদ্ধান্ত যে ভুল ছিল, তা মোটামুটি নিশ্চিত।,টুর্নামেন্ট শুরুর আগে থেকেই এডিআরএস নিয়ে হচ্ছে নানান আলোচনা। এটি নিয়ে প্রতিক্রিয়া দেখানো প্রথম ক্রিকেটার নন এনামুল। তার আগে আসরে নিজেদের প্রথম ম্যাচেই ঢাকা ডমিনেটর্সের তারকা সৌম্য সরকার টিভি আম্পায়ারের সিদ্ধান্ত মেনে না নিয়ে মাঠে দাঁড়িয়ে থাকেন। পরে ঠিকই বদলে যায় সিদ্ধান্ত। আউট থেকে ‘নট আউট’ হন সৌম্য। এডিআরএস নিয়ে যত মতামত জানা গেছে, সেখানে নেতিবাচক ভাবনাই বেশিই।,এনামুল অবশ্য ডিআরএস না থাকাকে বড় করে দেখতে চাচ্ছেন না।,“বিসিবি সবসময়ই আমাদের জন্য শতভাগ দিয়ে চেষ্টা করে। আমরাও সেটা মানি। তবে একটা টুর্নামেন্ট চালাতে গেলে কিছু না কিছু ঘাটতি থাকে। প্রতিবারই এমন হয়, এগুলো উন্নত করার চেষ্টা করে। ক্রিকেটার হিসেবে স্বাভাবিকভাবেই আমরা সেরা জিনিসটা আশা করি। যখন বিসিবি শতভাগ দিয়ে চেষ্টা করবে বা আমাদের সুবিধাগুলো দেবে… ঠিক আছে। যদি না থাকে এগুলো নিয়ে মন খারাপের কিছু নেই।”,Copyright © 2022, bdnews24",bn,2023-01-13 15:21:00+06:00
Bdnews24,৬টি ধর্ষণের অভিযোগ থেকে রেহাই পেলেন ফ্রান্সের মঁদি,sport,https://bangla.bdnews24.com/sport/4tcvekeel7," ,২০২১ সালের অগাস্টে তার বিরুদ্ধে চারটি ধর্ষণ ও একটি যৌন নির্যাতনের অভিযোগ এনেছিল চেশায়ার কনস্টাবুলারি। তখন থেকে পুলিশি হেফাজতে থাকার মধ্যেই ওই বছরের নভেম্বরে তার বিরুদ্ধে আরও দুটি ধর্ষণের অভিযোগ আনা হয়। ,আর গত বছর আরেক জন তার বিরুদ্ধে ধর্ষনের অভিযোগ করেন। ,ইংল্যান্ডের চেস্টার ক্রাউন আদালতে শুক্রবার জুরি বোর্ডের রায়ে ছয়টি ধর্ষণ ও একটি যৌন নির্যাতনের মামলায় মুক্তি পান মঁদি। তবে জুরি বোর্ড একটি ধর্ষন ও একটি যৌন নির্যাতনের মামলায় কোনো রায় দেয়নি।,তরুণীদের যৌন নিপীরণের দায়ে মঁদির সঙ্গে অভিযুক্ত ছিলেন তার বন্ধু ৪১ বছর বয়সী লুইস সাহাও। চেস্টার ক্রাউন আদালতের রায়ে তিনটি ধর্ষণের অভিযোগে নির্দোষ প্রমাণিত হয়েছেন তিনিও। তার বিরুদ্ধে তিনটি ধর্ষণ ও তিনটি যৌণ নিপীড়নের অভিযোগে রায় দিতে পারেনি জুরি। ,তরুণী ও টিনএজারদের ধর্ষণের ঘটনায় মঁদির বিরুদ্ধে চারটি অভিযোগ ছিল। এসব মামলার রায়ে জুরি যখন তাকে নির্দোষ ঘোষণা করছিলেন, তখন দুই হাতে মুখ ঢেকে রেখেছিলেন তিনি।,মঁদির বিরুদ্ধে ২০১৮ সালে ২৯ বছর বয়সী এক নারী যৌন হেনস্থার এবং ২০২০ সালের অক্টোবরে ২৪ বছর বয়সী আরেক জন ধর্ষণের অভিযোগ আনেন। এই দুটি অভিযোগে রায় দিতে পারেনি জুরি। ,ফ্রান্সের হয়ে ১০ ম্যাচ খেলা মঁদি ২০১৮ সালে পেয়েছেন বিশ্বকাপ জয়ের স্বাদ। রয়টার্সের প্রতিবেদন অনুযায়ী ২০১৭ সালে মোনাকো থেকে রেকর্ড ৫ কোটি ২০ লাখ পাউন্ডের বিনিময়ে যোগ দেন পেপ গুয়ার্দিওলার সিটিতে। সে সময় মঁদিই ছিলেন বিশ্বের সবচেয়ে দামি ডিফেন্ডার। ,ম্যানচেস্টারের দলটির হয়ে এই লেফট-ব্যাক জিতেছেন তিনটি প্রিমিয়ার লিগ শিরোপা। তবে প্রথম দফায় অভিযুক্ত হওয়ার পরই মঁদিকে বহিষ্কার করেছিল প্রিমিয়ার লিগের দলটি।,Copyright © 2022, bdnews24",bn,2023-01-13 13:53:00+06:00
Bdnews24,লবণখনির শহর সোলেদারের নিয়ন্ত্রণ নেওয়ার দাবি রাশিয়ার,world,https://bangla.bdnews24.com/world/rjasamwhbn,"কয়েকমাসের লড়াইয়ের পর ইউক্রেইনের লবণখনির শহর সোলেদারের নিয়ন্ত্রণ নেওয়ার দাবি করেছে রাশিয়া। ইউক্রেইন অভিযানে একে ‘গুরুত্বপূর্ণ’ ধাপ বলে বর্ণনা করেছে দেশটি।,এই জয়ের ফলে রুশ সেনারা কাছের বড় নগরী বাখমুতে ইউক্রেইনের পণ্য সরবরাহ রুট বিচ্ছিন্ন করে দিতে পারবে বলে জানিয়েছে প্রতিরক্ষামন্ত্রণালয়।,সোলেদার রাশিয়ার নিয়ন্ত্রণে চলে আসা নিয়ে এটিই মস্কোর প্রথম সরকারি ঘোষণা। এ ঘোষণায় রুশ ভাড়াটে সেনাদল ওয়াগনারের কথা উল্লেখ করা হয়নি। সোলেদার দখলের লড়াইয়ে এ দলটিই অগ্রভাগে ছিল।,ওয়াগনারের প্রধান ইয়েভগেনি প্রিগোজিন গত মঙ্গলবার রাতেই দাবি করেছিলেন, তাদের সেনারা সোলেদারের দখল নিয়েছে। তবে ইউক্রেইন এ দাবি প্রত্যাখ্যান করে বলেছিল, শহরটিতে তুমুল লড়াই চলছে।,ইউক্রেইনের কর্মকর্তারা অবশ্য এখনও বলছেন, সোলেদারে লড়াই চলছে। রাশিয়ার বিরুদ্ধে ‘অর্থহীন তথ্য’ ছড়ানোর অভিযোগ করেছেন তারা।,বিবিসি জানায়, যুদ্ধে সোলেদার ঘিরে লড়াইয়েই সবচেয়ে রক্তক্ষয় দেখতে পাওয়া গেছে। শহরটিতে কোনও দেয়ালই অক্ষত দাঁড়িয়ে নেই বলে এ সপ্তাহে জানিয়েছেন ইউক্রেইনের প্রেসিডেন্ট ভলোদিমির জেলেনস্কি। শহরটিতে রুশ সেনাদের মৃতদেহ পড়ে থাকা এবং ক্ষেপণাস্ত্র হামলার চিহ্নের কথাও বর্ণনা করেছেন তিনি।,জেলেনস্কির চীফ অব স্টাফ আন্দ্রেই ইয়ারমাক সোলেদার এবং বাখমুতের লড়াইকে প্রথম বিশ্বযুদ্ধকালে ভারদুনের তিক্ত লড়াইয়ের সঙ্গে তুলনা করেছেন। আঞ্চলিক গভর্নর পাবলো কিরিলেঙ্কো বৃহস্পতিবার বলেছেন, শহরটিতে ৫৫৯ জন বেসামরিক নাগরিক এবং ১৫ শিশু আছে। তাদেরকে সরিয়ে নিতে হবে।,সোলেদার অপেক্ষাকৃত ছোট শহর হওয়ার কারণে এর গুরুত্ব নিয়ে রুশ সেনাবাহিনী এবং সামরিক বিশ্লেষকদের মধ্যে মতবিরোধ আছে। তবে ইউক্রেইনে ১০ মাসের যুদ্ধে রুশ সেনাদের নানা পরাজয়ের পর সোলেদার দখল করাটা মস্কোয় একটি জয় হিসাবেই প্রশংসিত হওয়ার সম্ভাবনা আছে।,যুক্তরাষ্ট্র-ভিত্তিক যুদ্ধ গবেষণা বিষয়ক থিংক-ট্যাংক ইন্সটিটিউট কয়েকঘন্টা আগে বলেছে, রাশিয়া বাহিনী সোলেদার দখল করে থাকতে পারে। কিন্তু তাই বলে এরপর রুশ বাহিনী বাখমুত নগরী ঘিরে ফেলতে পারবে বলে তারা বিশ্বাস করেন না।,ইউক্রেইনের পূর্বাঞ্চলীয় সামরিক কমান্ডের মুখপাত্র শেরহি শেরেভাতি বলেছেন, রাশিয়া তাদের সবচেয়ে ভাল ভাড়াটে যোদ্ধা এবং অন্যান্য ইউনিটকে সোলেদারে পাঠিয়েছে।,তবে সোলেদার রাশিয়ার নিয়ন্ত্রণে চলে গেছে এমন দাবি অস্বীকার করে তিনি বলেন, “আমি এ বিষয়ে আর বিস্তারিত কিছু বলব না। কারণ, আমরা আমাদের যোদ্ধাদের কৌশলগত অবস্থান প্রকাশ করতে চাই না।”,ইউক্রেইনের উপ-প্রতিরক্ষামন্ত্রী হান্না মালিয়ার বলেছেন, “সোলেদারে সারারাত তুমুল লড়াই হয়েছে। ইউক্রেইনের যোদ্ধারা খুবই সাহসিকতার সঙ্গে তাদের প্রতিরক্ষামূলক অবস্থান ধরে রাখার চেষ্টা করছে। যুদ্ধ খুব কঠিন একটি পর্যায়ের মধ্য দিয়ে যাচ্ছে।”,Copyright © 2022, bdnews24",bn,2023-01-13 15:27:00+06:00
Bdnews24,বিপন্ন বিএনপিও মানুষের পাশে: আমীর খসরু,ctg,https://bangla.bdnews24.com/ctg/4gpwvy3h1v,"বিএনপির স্থায়ী কমিটির সদস্য আমীর খসরু মাহমুদ চৌধুরী বলেছেন, তার দলের রাজনীতি ‘জনগণের কল্যাণে’, তা অন্য কিছুর উপর নির্ভরশীল নয়।,শুক্রবার নগরীর নাসিমন ভবনে দলীয় কার্যালয়ের মাঠে চট্টগ্রাম নগর বিএনপির পক্ষ থেকে গরিব, অসহায় ও শীতার্ত নারী-পুরুষের মাঝে শীতবস্ত্র বিতরণকালে তিনি এ কথা বলেন।,আমীর খসরু বলেন, “গত দেড় দশক ধরে বর্তমান সরকারের নির্যাতন নিপীড়নে বিএনপির নেতাকর্মীরা ক্ষতিগ্রস্ত। আর্থিক অবস্থা বিপন্ন। এই অবস্থাতেও বিএনপি জনকল্যাণমূলক কর্মকাণ্ড বন্ধ করেনি। কষ্ট করে হলেও এই কাজগুলো করে যাচ্ছি।,“আমরা দীর্ঘদিন ক্ষমতার বাইরে, তারপরও যতটুকু সম্ভব আমাদের সাধ্যের মধ্যে আপনাদের সামনে হাজির হয়েছি। কারণ বিএনপির রাজনীতি হচ্ছে জনগণের কল্যাণে। বিএনপির রাজনীতি অন্য কিছুর উপর নির্ভরশীল নয়। জনগণের সুখে দুঃখে পাশে থাকায় বিএনপির রাজনীতি।”,সাবেক মন্ত্রী আমীর খসরু বলেন, “দ্রব্যমূল্য বৃদ্ধিতে সারাদেশের মানুষের এমনিতেই নাভিশ্বাস উঠে গেছে, হিমশিম খাচ্ছে। এখন গতকাল আবারো নতুন করে বিদ্যুতের দাম বাড়ানো হল। এই দাম বৃদ্ধির কারণে জিনিসপত্রের দাম আরও বৃদ্ধি পাবে। তাই এ শীতে মানুষের কষ্ট লাঘবে বিএনপির ভারপ্রাপ্ত চেয়ারম্যান তারেক রহমান নির্দেশ দিয়েছেন শীতার্ত মানুষের পাশে দাঁড়ানোর জন্য।,“বিএনপি নেতাকর্মীদের নামে মামলা হচ্ছে, জেলে যাচ্ছে, প্রতিদিন কোর্টে যাচ্ছে এর মধ্যেও সাধারণ মানুষের কষ্ট লাগবে কিছুটা হলেও সহযোগিতা করে যাচ্ছে। বিএনপির পক্ষ থেকে সারাদেশে এই কর্মসূচি পালন করা হচ্ছে।”,নগর কমিটির সদস্য সচিব আবুল হাশেম বক্করের সঞ্চালনায় অনুষ্ঠানে সভাপতিত্ব করেন নগর বিএনপির আহবায়ক ডা. শাহাদাত হোসেন। ,অন্যদের মধ্যে নগর বিএনপির যুগ্ম আহবায়ক এস এম সাইফুল আলম, ইয়াছিন চৌধুরী লিটন, মো. শাহ আলম, আবদুল মান্নান, আহবায়ক কমিটির সদস্য মনজুর আলম চৌধুরী, মো. কামরুল ইসলাম, কোতোয়ালী থানা বিএনপির সভাপতি মনজুর রহমান চৌধুরী, ডবলমুরিং থানা বিএনপির সভাপতি মো. সেকান্দর, মহিলা দলের মনোয়ারা বেগম মনি, জেলী চৌধুরী, নগর বিএনপি নেতা মো. ইদ্রিস আলী, আলী আজম চৌধুরী অনুষ্ঠানে বক্তব্য দেন।,Copyright © 2022, bdnews24",bn,2023-01-13 15:39:00+06:00
Bdnews24,যুগল জীবনে ছাত্রলীগের সাবেক সভাপতি জয়,politics,https://bangla.bdnews24.com/politics/stcwcfs1ub,"বাংলাদেশ ছাত্রলীগ থেকে সাবেক হওয়ার তিন সপ্তাহ পর বিয়ে করলেন সংগঠনটির সদ্য সাবেক সভাপতি আল নাহিয়ান খান জয়।,শুক্রবার বাদ আছর ঢাকা বিশ্ববিদ্যালয়ের কেন্দ্রীয় মসজিদে তার বিয়ে সম্পন্ন হওয়ার কথা জানিয়েছেন ছাত্রলীগের বর্তমান সাধারণ সম্পাদক শেখ ওয়ালী আসিফ ইনান।,বিডিনিউজ টোয়েন্টিফোর ডটকমকে তিনি জানান, জয়ের বিয়ে পারিবারিকভাবে সম্পন্ন হয়েছে। কনে কাকন ভূঁইয়ার বাড়ি কুমিল্লাতে। তিনি ইডেন কলেজ থেকে সদ্য স্নাতকোত্তর সম্পন্ন করেছেন।,বিয়েতে জয়ের স্বজনদের পাশাপাশি অন্যদের মধ্যে উপস্থিত ছিলেন কেন্দ্রীয় ছাত্রলীগের সভাপতি সাদ্দাম হোসেন ও সাধারণ সম্পাদক শেখ ওয়ালী আসিফ ইনান, ঢাকা বিশ্ববিদ্যালয় ছাত্রলীগের সভাপতি মাজহারুল কবির শয়ন।,গত ৬ ডিসেম্বর ঐতিহাসিক সোহরাওয়ার্দী উদ্যানে ছাত্রলীগের ৩০তম জাতীয় সম্মেলন হয়। এর দুই সপ্তাহ বাদে ২০ ডিসেম্বর নতুন কমিটির শীর্ষ নেতৃত্বের নাম ঘোষণা করা হয়।,আওয়ামী লীগের ভ্রাতৃপ্রতীম সংগঠনটির গঠনতন্ত্রের ৫-এর গ ধারা অনুযায়ী বিবাহিত ব্যক্তির ছাত্রলীগের কমিটিতে স্থান পাওয়ার যেমন সুযোগ নেই, তেমনই দায়িত্বে থাকা অবস্থায় বিয়ে করারও সুযোগ নেই।,সেই নিয়ম মেনেই ব্যক্তি জীবনের গুরুত্বপূর্ণ একটি ধাপ পার করলেন বরিশালের ছেলে আল আল নাহিয়ান জয়।,জাহাঙ্গীরনগর বিশ্ববিদ্যালয়ের উপাচার্যের কাছে চাঁদা দাবির অভিযোগ ওঠার পর ছাত্রলীগ সভাপতি শোভন ও সাধারণ সম্পাদক রাব্বানীকে সরিয়ে ২০১৯ সালের ১৪ সেপ্টেম্বর সহ সভাপতি জয় ও যুগ্ম সাধারণ সম্পাদক লেখককে শীর্ষ নেতৃত্বে আনা হয়।,ঢাকা বিশ্ববিদ্যালয়ের আইন বিভাগের সাবেক শিক্ষার্থী জয় আগের কমিটিতে (সোহাগ-জাকির) আইন সম্পাদকের দায়িত্বে ছিলেন। এর আগে তিনি সার্জেন্ট জহুরুল হক ছাত্রলীগের সাধারণ সম্পাদকের দায়িত্ব সামলিয়েছেন।,Copyright © 2022, bdnews24",bn,2023-01-13 16:09:00+06:00
Bdnews24,টাঙ্গাইলে শিশু সাংবাদিকদের ফলোআপ প্রশিক্ষণ কর্মশালা অনুষ্ঠিত,samagrabangladesh,https://bangla.bdnews24.com/samagrabangladesh/xu0b25bgnn,"লেখাপড়ার পাশাপাশি প্রতিভা বিকাশের জন্য শিশুদের পরিচালনায় বিশ্বের প্রথম বাংলা সংবাদভিত্তিক ওয়েবসাইট হ্যালো ডট বিডিনিউজ টোয়েন্টিফোর ডটকম-এর উদ্যোগে টাঙ্গাইলে শিশু সাংবাদিকতার ওপর দিনব্যাপী ফলোআপ প্রশিক্ষণ কর্মশালা অনুষ্ঠিত হয়েছে।,শুক্রবার টাঙ্গাইল প্রেসক্লাবের বঙ্গবন্ধু মিলনায়তনে ইউনিসেফ ও বিডিনিউজ টোয়েন্টিফোর ডটকম-এর সহযোগিতায় এ প্রশিক্ষণ কর্মশালার আয়োজন করা হয়।,কর্মশালায় টাঙ্গাইল সদর ও কালিহাতী উপজেলার বিভিন্ন শিক্ষাপ্রতিষ্ঠানের ১২ বছর থেকে ১৮ বছর বয়সের ১০ শিশু অংশ নেয়।,অনুষ্ঠানে সদর উপজেলা নির্বাহী কর্মকর্তা (ইএনও) রানুয়ারা খাতুন বলেন, প্রথমেই বিডিনিউজ টোয়েন্টিফোর ডটকমকে ধন্যবাদ জানাই শিশুদের নিয়ে অনেক সুন্দর একটি আয়োজন করার জন্য। আজকের শিশুরাই আগামী দিনের ভবিষ্যত। রাষ্ট্র পরিচালনা থেকে শুরু করে প্রত্যেকটি ক্ষেত্রেই তারা অবদান রাখবে। সেইভাবে শিশুদেরও গড়ে তুলতে হবে।,তিনি অভিভাবকদের উদ্দেশে বলেন, “অনেক অভিভাবক বলে থাকেন, আমার সন্তান বেশি বেশি পড়াশোনা করবে, ফলাফলও অনেক ভাল করবে। সন্তানের এক্সট্রা ক্যারিকুলাম অ্যাক্টিভিটি থাকলে অনেক জ্ঞান বাড়ে তা অনেকেই জানেন না। এতে করে প্রতিটি শিশু আত্মনির্ভরশীল ও আত্মপ্রত্যয়ী হয়ে বেড়ে উঠে।”,প্রশিক্ষণার্থীদের উদ্দেশে রানুয়ারা খাতুন বলেন, “পড়াশোনার পাশাপাশি তোমরা যারা এই প্রশিক্ষণে অংশ নিয়েছ তারা অন্য সহপাঠীর সঙ্গে পথ চলতে গিয়ে তার প্রমাণ পাবে। অন্য সহপাঠীরা ভাল ফলাফল করলেও বাস্তবতায় তোমাদের সমপর্যায়ে আসতে পারবে না। অনেকেই ভাল ফলাফল করলেও আত্মনির্ভলশীল হতে পারে না। আমার বাস্তব অভিজ্ঞতা থেকে বলতে পারি, যারা পড়াশোনার পাশাপাশি এসব কার্যক্রমে অংশ নেয় তারা চাকরি ক্ষেত্রেও অনেক ভাল করে।“,তিনি আরও বলেন, “সাংবাদিকতা একটি মহান পেশা। আমরা অ্যাডমিন ক্যাডার, পুলিশ ক্যাডার ও অন্যান্য কাজে নিয়োজিত থেকে সমাজ ও দেশের স্বার্থে ভাল কাজ করলেও ওই সব পেশাকে কিন্তু মহান বলা হয় না। সাংবাদিক ও চিকিৎসকদের ক্ষেত্রে কিন্তু এই মহান পেশা বলা হয়ে থাকে। চিকিৎসকরা যেমন মানুষের জীবন বাঁচায় সাংবাদিকরা কিন্তু সমাজ ও রাষ্ট্র বাঁচায়।”,“সমাজের অসঙ্গতি, অনিয়ম, দুর্নীতিসহ বিভিন্ন অপরাধমূলক কর্মকাণ্ড তুলে ধরা হয়ে থাকে। এতে করে অনেকেই কিন্তু সচেতন হয়। প্রতিটি মানুষের মধ্যে ভালো ও খারাপ দুটি দিক আছে। সাংবাদিকরা যদি একটি মানুষের খারাপ দিক তুলে না ধরত তাহলে সে সমাজ ও পরিবারের কাছে হেয়-প্রতিপন্ন হতো না। এতে সে আরও বেশি খারাপ কাজ করতো। সাংবাদিকরা এভাবে সমাজ ও দেশের স্বার্থে কাজ করে থাকে।”,টাঙ্গাইল প্রেসক্লাবের সভাপতি জাফর আহমেদের সভাপতিত্বে কর্মশালায় আরও বক্তব্য দেন টাঙ্গাইল প্রেসক্লাবের সাধারণ সম্পাদক ও আরটিভির স্টাফ রিপোর্টার কাজী জাকেরুল মওলা, সাহিত্য ও সাংস্কৃতিক সম্পাদক একুশে টেলিভিশনের জেলা প্রতিনিধি কাজী তাজউদ্দিন রিপন।,বক্তারা শিশুদেরকে লেখাপড়ার পাশাপাশি আদর্শ মানুষ হিসেবে নিজেদেরকে গড়ে তোলার পরামর্শ দেন।,দিনব্যাপী এ কর্মশালায় হ্যালো ডট বিডিনিউজ টোয়েন্টিফোর ডটকম-এর আফরিন মিম প্রশিক্ষণ দেন। অনুষ্ঠানটি সঞ্চালনা করেন বিডিনিউজের জেলা প্রতিনিধি মো. তোফাজ্জল হোসেন।,প্রশিক্ষণ কর্মশালায় অংশ নেওয়া শিশু-কিশোরদের মৌলিক সাংবাদিকতার ধারণা, সংবাদ ও ফিচার লিখন, শিশু সাংবাদিক হিসেবে কাজ করার সমস্যা ও সমাধান, মোবাইল ফোনে সংবাদ ও ভিডিও প্রতিবেদন তৈরিসহ বিভিন্ন বিষয়ে প্রশিক্ষণ দেওয়া হয়।,Copyright © 2022, bdnews24",bn,2023-01-13 15:45:00+06:00
Bdnews24,বগুড়ায় সরিষা ক্ষেতে তরুণীর লাশ,samagrabangladesh,https://bangla.bdnews24.com/samagrabangladesh/r2qvazqcl3,"জরুরি সেবার নম্বর ৯৯৯-এ ফোন পেয়ে বগুড়ার নন্দীগ্রামে অজ্ঞাতনামা এক তরুণীর লাশ উদ্ধার করেছে পুলিশ। ,শুক্রবার বেলা ১২টার দিকে নন্দীগ্রাম উপজেলার কাথম বেরাগাড়ী এলাকায় এক সরিষা ক্ষেত থেকে তার লাশ উদ্ধার করা হয়। ,ওই জমিতে অচেনা এক নারীর লাশ দেখে এক কৃষক ৯৯৯-এ ফোন করেন। পরে পুলিশ এসে আনুমানিক ২০-২২ বছর বয়সী ওই তরুণীর লাশ উদ্ধার করে। ,পুলিশ জানিয়েছে, ওই তরুণীর পরনে ছিল কালো বোরকা আর গোলাপী রঙয়ের ওড়না। হাতে মেহেদি আল্পনায় লেখা ছিল বি+এস। ,নন্দীগ্রাম থানার ওসি আনোয়ার হোসেন বলেন, “মৃত্যুটি রহস্যজনক মনে হচ্ছে। এ ঘটনায় পুলিশি তদন্ত শুরু হয়েছে। আশা করছি, দ্রুতই এ মৃত্যুর রহস্য উদ্ঘাটন করা যাবে।”,Copyright © 2022, bdnews24",bn,2023-01-13 15:50:00+06:00
Bdnews24,"চোটে মৌসুম শেষ ডি বিকের
",sport,https://bangla.bdnews24.com/sport/ur92niffwu,"গত সপ্তাহে প্রিমিয়ার লিগে বোর্নমাউথের বিপক্ষে ইউনাইটেডের ৩-০ গোলে জয়ের ম্যাচে শুরুর একাদশে ছিলেন ডি বিক। চোট পাওয়ার পরপরই তাকে তুলে নেন কোচ এরিক টেন হাগ।,নিজেদের পরবর্তী ম্যাচে লিগে শনিবার ম্যানচেস্টার সিটির মুখোমুখি হবে ইউনাইটেড। আগের দিন সংবাদ সম্মেলনে ২৫ বছর বয়সী এই ফুটবলারের চোটের বিষয়টি জানান টেন হাগ।,“হ্যাঁ, তার হাঁটুতে চোট…এই মৌসুমের বাকি সময়ের জন্য সে ছিটকে গেছে। সে ২০২৩-২৪ এর প্রাক-মৌসুমের শুরুতে ফিরবে।”,আয়াক্স থেকে ২০২০ সালে ইউনাইটেডে যোগ দেওয়ার পর থেকে দলে জায়গা পাকা করতে ধুকছেন ডি বিক। বোর্নেমাউথের বিপক্ষে চলতি মৌসুমে মাত্র দ্বিতীয়বার লিগে শুরুর একাদশে জায়গা পান এই ডাচ ফুটবলার।,Copyright © 2022, bdnews24",bn,2023-01-13 15:51:00+06:00
Bdnews24,ইজতেমা নিয়ে নতুনভাবে ভাবতে হবে: প্রতিমন্ত্রী,samagrabangladesh,https://bangla.bdnews24.com/samagrabangladesh/ov9nlymr45,"এ বছর শুরুর আগেই যেভাবে বিশ্ব ইজতেমা প্রাঙ্গণে যেভাবে ‘ঠাঁই নাই’ দশা হয়েছে, তাতে মুসলমানদের দ্বিতীয় বৃহত্তম এই বার্ষিক সম্মিলনের বিন্যাস নিয়ে নতুন করে ভাবার কথা বললেন যুব ও ক্রীড়া প্রতিমন্ত্রী মো. জাহিদ আহসান রাসেল।,তিনি বলেছেন, “ইজতেমায় জনসমাগম যেভাবে বাড়ছে, তাই ইজতেমা নিয়ে অবশ্যই নতুনভাবে চিন্তা করার সময় এখন এসেছে। আমরা অবশ্যই নতুন করে ভাবব, যাতে আগামী বছর মুসুল্লিদের কষ্ট না হয়। জনসমাগম যদি বেশিও হয়, তারপরও আমরা কীভাবে রোটেশনে করতে পারি তা অবশ্যই চিন্তা করব।”,শুক্রবার টঙ্গীর ইজতেমা ময়দানের উত্তর পাশে হামদর্দ ল্যাবরোটরিজের ফ্রি-মেডিকেল ক্যাম্পের উদ্বোধন করতে গিয়ে সাংবাদিকদের প্রশ্নের উত্তরে এ কথা বলেন প্রতিমন্ত্রী।,তিরি বলেন, “আগের মত করে ৬৪ জেলার অর্ধেক এক পর্বে বাকি অর্ধেক জেলার মুসুল্লিদের জন্য আরেক পর্বে করা যায় কি-না তা নিয়ে ইজতেমার দুই পক্ষের মুরুব্বীদের সঙ্গে নিয়ে চিন্তা-ভাবনা করবো। কিন্তু ইজতেমায় দুই গ্রুপ এবং দুই পর্বেই সকল জেলার মুসুল্লীদের অংশগ্রহণের ফলে স্থান সঙ্কুলান হচ্ছে না, আমাদের কার্যক্রমও সুচারুভাবে করা যাচ্ছে না।”,শুক্রবার সকালে আম বয়ানের মধ্য দিয়ে এবারের ইজতেমার প্রথম পর্বের আনুষ্ঠানিকতা শুরু হয়। রোববার আখেরি মোনাজাতের মধ্য দিয়ে ইজতেমার প্রথম পর্ব শেষে ২০ থেকে ২২ জানুয়ারি হবে দ্বিতীয় পর্ব।,তীব্র শীতের মধ্যেই এবার ইজতেমা শুরুর দুই-তিন দিন আগে থেকে টঙ্গীর পথে মানুষের ঢল নামলে সড়কে যানজট সৃষ্টি হয়। বৃহস্পতিবারই কানায় কানায় পূর্ণ হয়ে যায় ইজতেমা ময়দান।,মাঠে জায়গা না হওয়ায় অনেকে রাস্তার পাশে ও ফুটপাতে ত্রিপল বা পলিথিনের সামিয়ানা টাঙিয়ে তার নিচে অবস্থান নিয়েছেন। শুক্রবারও বাস, ট্রাক, ট্রেনের চড়ে, অনেকে পায়ে হেঁটে গাজীপুরের টঙ্গীতে এসেছেন ইজতেমায় যোগ দিতে।,প্রতিবছর বিশ্ব ইজতেমায় অংশ নেয় কয়েক লাখ মানুষ। তাদের মধ্যে তাবলিগ জামাতের বিদেশি অনুসারী থাকেন ৩০ থেকে ৪০ হাজার। তাবলিগ জামাতের নিয়মিত অনুসারী নন, এমন অনেকও বিশ্ব ইজতেমার আখেরি মোনাজাতে শামিল থাকতে চান।,বছর বছর লোক বাড়তে থাকায় ২০১১ সাল থেকেই দুই ভাগে ইজতেমার আয়োজন শুরু করেন তাবলিগের মুরুব্বিরা। সে সময় ৬৪ জেলারকে দুই ভাগ করে দুইবারে ইজতেমায় অংশ নেওয়ার সুযোগ রাখা হত।,কিন্তু কাকরাইলের মাওলানা জোবায়ের এবং দিল্লি মাওলানা সাদ কান্ধলভীর অনুসারীরা বিভেদে জড়িয়ে পড়লে ২০১৯ সালে দুই পক্ষকে দুই ভাগে ইজতেমা করার সুযোগ দেওয়া হয়। মাঝে মহামারীর কারণে দুই বছরের বিরতি শেষে এবারও সেভাবেই হচ্ছে। ,এবার মাওলানা জোবায়েরের অনুসারীরা প্রথম পর্বে ১৩-১৫ জানুয়ারি এবং মাওলানা সাদ পক্ষের অনুসারীরা ২০-২২ জানুয়ারি ইজতেমা পরিচালনা করবেন।  ,Copyright © 2022, bdnews24",bn,2023-01-13 16:38:00+06:00
Bdnews24,জামালপুরের আগুনে পুড়ে বৃদ্ধের মৃত্যু,samagrabangladesh,https://bangla.bdnews24.com/samagrabangladesh/9t9iky4msn,"জামালপুরে তীব্র শীত থেকে উষ্ণতা পেতে খড়কুটো জ্বেলে আগুন পোহাতে গিয়ে এক বৃদ্ধের প্রাণ গেছে। ,শুক্রবার সকালে জামালপুরের বকশীগঞ্জ উপজেলার নতুন টুপকারচর গ্রামে পুড়ে মারা যান সওদাগর আলী নামে ৭০ বছর বয়সী ওই বৃদ্ধ। ,মেরুরচর ইউনিয়ন পরিষদের প্যানেল চেয়ারম্যান এবং ৩ নম্বর ওয়ার্ডের সদস্য জাহিদুল ইসলাম মঞ্জু বিডিনিউজ টোয়েন্টিফোর ডটকমকে জানান, শীত থেকে রক্ষা পাওয়ার আশায় খড়কুটো ও শুকনো বাঁশ দিয়ে আগুন জ্বেলেছিলেন সওদাগর। ,সে সময় তার কাপড়ে আগুন ধরে গেলে ঘটনাস্থলেই এ বৃদ্ধ পুড়ে মারা যান বলে জানান এ জনপ্রতিনিধি।,Copyright © 2022, bdnews24",bn,2023-01-13 15:59:00+06:00
Bdnews24,আদালতে ফেরার ইঙ্গিত ব্রাহ্মণবাড়িয়ার আইনজীবীদের,samagrabangladesh,https://bangla.bdnews24.com/samagrabangladesh/etjxgviwhe,"দুই বিচারক ও নাজিরের অপসারণ চেয়ে চলমান আদালত বর্জন কর্মসূচি প্রত্যাহারের ইঙ্গিত দিয়েছেন ব্রাহ্মণবাড়িয়া জেলা আইনজীবী সমিতির নেতারা। ,বৃহস্পতিবার রাতে ঢাকায় আইনমন্ত্রী আনিসুল হকের সঙ্গে বৈঠকের পর শুক্রবার এ ইঙ্গিত দেন ব্রাহ্মণবাড়িয়া জেলা আইনজীবী সমিতির সভাপতি তানভীর ভূইয়া। ,কর্মবিরতির আন্দোলন এবং আইনজীবী সমিতির ২৪ জনকে ঢাকায় হাই কোর্টে তলবের মধ্যে মঙ্গলবার রাতে প্রথম ব্রাহ্মণবাড়িয়া জেলা আইনজীবী সমিতির নেতারা ঢাকার গুলশানে আইনমন্ত্রীর সঙ্গে প্রথম সাক্ষাত করে তাদের দাবি-দাওয়ার ব্যাপারে অবহিত করেন। সুপ্রিম কোর্ট আইনজীবী সমিতির নেতাদের উপস্থিতিতে ব্রাহ্মণবাড়িয়ার আইনজীবীরা তাদের দাবি তুলে ধরে লিখিতও দেন। ,এরপর বৃহস্পতিবার রাত সাড়ে ৯টায় ফের আইনমন্ত্রী বাসভবনে বৈঠকে বসেন ব্রাহ্মণবাড়িয়া জেলা আইনজীবী সমিতির নেতারা। রাত ১১টা পর্যন্ত চলা এ বৈঠকে সুপ্রিম কোর্ট আইনজীবী সমিতির সভাপতি মমতাজ উদ্দিন ফকির এবং সাধারণ সম্পাদক আব্দুন নূর দুলালও উপস্থিত ছিলেন বলে জানা গেছে। ,এ ব্যাপারে জানতে চাইলে বিকালে আইনজীবী সমিতির সভাপতি তানভীর ভুইয়া দাবি করেন, তাদের তিনটি দাবি মেনে নেওয়া হয়েছে। ,তিনি বিডিনিউজ টোয়েন্টিফোর ডটকমকে বলেন, “এর পরিপ্রেক্ষিতে আগামী রোববার থেকে আইনজীবীরা আদালতে যাওয়ার প্রস্তুতি নিচ্ছেন। আগামীকাল শনিবার বিকালে সব আইনজীবীদের উপস্থিতিতে সমিতির সাধারণ সভা হবে; সেইখানেই কর্মসূচি প্রত্যাহার করার ব্যাপারে চূড়ান্ত সিদ্ধান্ত নিয়ে ঘোষণা দেওয়া হবে।” ,তবে জেলা ও দায়রা জজ শারমিন নিগার এবং নারী ও শিশু নির্যাতন দমন ট্রাইব্যুনাল-১ এর বিচারক মোহাম্মদ ফারুকের বদলির আগ পর্যন্ত এই দুই আদালত বর্জন অব্যাহত থাকবে বলেও জানান আইনজীবী সমিতির সভাপতি তানভীর ভুইয়া। ,এ ছাড়া নাজিরকে দ্রুত সময়ের মধ্যে বদলি দাবিও তাদের থাকবে বলে জানান তিনি। , এদিন ছিল শীতকালীন ছুটির আগে আদালতের শেষ কার্যদিবস। এ দিন বেলা সাড়ে ১১টার দিকে নারী ও শিশু নির্যাতন দমন ট্রাইব্যুনাল-১-এর বিচারক মোহাম্মদ ফারুকের আদালতে তিনটি মামলা গ্রহণ করা হয়নি। জেলা আইনজীবী সমিতির সভাপতি ও সম্পাদক বিচারককে মামলা নেওয়ার জন্য অনুরোধ করেন। তখন বিচারক তাদের নিয়ে আপত্তিকর মন্তব্য করেন বলে অভিযোগ করেন আইনজীবীরা।, এরপর আদালতে এক মাসের শীতকালীন ছুটি শুরু হয়ে যায়। ২৬ ডিসেম্বর জেলা আইনজীবী সমিতির কার্যকরী পরিষদের সভায় বিচারক মোহাম্মদ ফারুকের আদালত বর্জনের সিদ্ধান্ত নেওয়া হয়।,খোলার পর বিচারক মোহাম্মদ ফারুকের আদালত বর্জন করেন আইনজীবীরা। দুপুরে একজন আইনজীবী গিয়ে আদালত বর্জনের কর্মসূচির তথ্য জানিয়ে বিচারককে এজলাস থেকে নেমে যেতে বলেন। এ নিয়ে তাদের মধ্যে বাদানুবাদ হয়। পরে সেখানে আইনজীবী সমিতির নেতারাও যান। ,এ দিনের বাদানুবাদের ঘটনার ছড়িয়ে পড়া তিন মিনিট ১৩ সেকেন্ডের একটি ভিডিওতে দেখা যায়, নারী ও শিশু নির্যাতন দমন ট্রাইব্যুনাল-১ এর বিচারক মোহাম্মদ ফারুক এজলাসে ছিলেন। তিনি মামলা পরিচালনা করছিলেন। এ সময় কয়েকজন আইনজীবী এজলাসের সামনে গিয়ে দাঁড়ান। তাদের মধ্যে জেলা আইনজীবী সমিতির সভাপতি তানভীর ভূঁইয়া, সম্পাদক (প্রশাসন) আক্কাস আলী, আইনজীবী জুবায়ের ইসলাম ছিলেন। তখন এজলাস ঘিরে পুলিশ সদস্যরাও ছিলেন। ,একজন আইনজীবী আদালত বর্জনের কথা বলে বিচারককে এজলাস থেকে নেমে যেতে বলেন। কথাবার্তার একপর্যায়ে আইনজীবীরা উত্তেজিত হয়ে পড়েন। এ সময় তারা বিচারকের সঙ্গে অসৌজন্যমূলক আচরণ এবং উচ্চস্বরে গলাগালি করেন। ,এ সময় জেলা আইনজীবী সমিতির সভাপতি তানভীর ভূঁইয়াকে চড়া গলায়, আঙ্গুল উঁচিয়ে, ধমকের সুরে বিচারককে উদ্দেশ করে ‘নাম, নাম’ বলতেও শোনা যায়। তানভীর ভূঁইয়া বিজয়নগর উপজেলা আওয়ামী লীগের সাধারণ সম্পাদক এবং উপজেলা পরিষদের সাবেক চেয়ারম্যান। ,তবে তানভীর ভূঁইয়া বিচারকের সঙ্গে অসৌজন্যমূলক আচরণের অভিযোগ অস্বীকার করেন।, ১ জানুয়ারির ঘটনার ভিডিওটি সামাজিক যোগাযোগমাধ্যমে প্রকাশ পায় ২ জানুয়ারি। তখন এ নিয়ে তোলপাড়া শুরু হয়। এদিন বিচারক ফারুক এই আইনজীবীদের বিরুদ্ধে আদালত অবমাননার ব্যবস্থা গ্রহণের আবেদন জানিয়ে চিঠি দেন সুপ্রিম কোর্টে। , এদিন জেলা জজ শারমিন নিগারের কক্ষে সব বিচারক সভা করেন। এতে বিচারক কার্যক্রম দুপুর পৌনে ১২টার দিকে শুরু হয়। এর আগে সকাল সাড়ে ১০টার দিকে আইনজীবীরা জেলা জজ শারমিন নিগারের আদালত এলাকার সামনে জড়ো হয়ে হই-হুল্লোড় শুরু করেন।, বিচার বিভাগীয় কর্মচারী অ্যাসোসিয়েশন এ দিন আদালতের সব এজলাসের দরজা ও প্রধান ফটকে তালা দিয়ে কর্মবিরতি পালন শুরু করে। আর আগের ঘটনা ও কর্মচারীদের কর্মবিরতির প্রতিবাদে বিক্ষোভ করে দুই বিচারকের অপসারণ ও নাজিরের দৃষ্টান্তমূলক বিচারের দাবি জানান আইনজীবীরা।, আদালতের কর্মচারীরা ৫ জানুয়ারি সকালে কর্মবিরতি প্রত্যাহার করেন। এদিন থেকেই আইনজীবীরা তিন কার্যদিবস করে কর্মবিরতির পালন শুরু করেন।,বিচারক ফারুকের আবেদনের পরিপ্রেক্ষিতে ৫ জানুয়ারি হাই কোর্ট ব্রাহ্মণবাড়িয়া জেলা আইনজীবী সমিতির তিনজনকে সশরীরে আদালতে তলব করেন।,তিন আইনজীবী হলেন- ব্রাহ্মণবাড়িয়া জেলা আইনজীবী সমিতির সভাপতি মো. তানভীর ভূঁইয়া, সমিতির সম্পাদক (প্রশাসন) মো. আক্কাস আলী এবং আইনজীবী জুবায়ের ইসলাম। তাদের ১৭ জানুয়ারি হাই কোর্টে তলব করা হয়েছে।,আদালত বর্জনের কর্মসূচির মধ্যে জেলা জজ শারমিন নিগারের নামে কুরুচিপূর্ণ স্লোগান দেওয়ার অভিযোগ ওঠে আইনজীবীদের বিরুদ্ধে। তাতে এই নারী বিচারকও সুপ্রিম কোর্টে চিঠি দিয়ে প্রতিকার চান।,: আইনজীবীরা আদালত বর্জনের কর্মসূচি অব্যাহত রেখে নতুন করে আরও তিনদিনের কর্মবিরতি ঘোষণা করেন।, ব্রাহ্মণড়িয়ার আদালতের ঘটনার পরিপ্রেক্ষিতে বিচারপতি জে বি এম হাসান ও বিচারপতি রাজিক আল জলিলের হাই কোর্ট বেঞ্চ স্বপ্রণোদিত হয়ে ২১ আইনজীবীকে আদালতে তলব করে একটি আদেশ দেয়।,তাদের বিরুদ্ধে আদালত অবমাননার রুলও জারি করা হয়েছে। তাদের বিরুদ্ধে কেন ব্যবস্থা নেওয়া হবে না, তার জবাব দিতে আগামী ২৩ জানুয়ারি ওই আইনজীবীদের হাজির হতে বলা হয়েছে।,২১ আইনজীবী হলেন- ব্রাহ্মণবাড়িয়া জেলা আইনজীবী সমিতির সাধারণ সম্পাদক মো. মফিজুর রহমান বাবুল, মো. মিনহাজুল ইসলাম, এমদাদুল হক হাদি, নিজামুদ্দিন খান রানা, আনিছুর রহমান মঞ্জু, মো. জুম্মান চৌধুরী, রাশেদ মিয়া হাজারী, জাহের আলী, মো. আবদুল আজিজ খান, দেওয়ান ইফতেখার রেজা রাসেল, মো. ছদর উদ্দিন, মাহমুদুরু রহমান রনি, মো. মাহবুবুর রহমান, মো. আরিফুল হক মাসুদ, মীর মোহাম্মদ রাইসুল আহম্মেদ, মহিবুর রহমান, মো. জাকারিয়া আহমেদ, মো. মোবারক উল্লা, মো. ফারুক আহমেদ, সফিক আহমেদ ও ইকবাল হোসেন।,এদিন রাতে গুলশানে আইনমন্ত্রীর বাসভবনে আইনজীবীরা সাক্ষাৎ করেন।,: জেলা আইনজীবী সমিতির সদস্যরা সভা করে আরও তিন দিনের কর্মবিরতি ঘোষণা করেন।, রাজধানীর গুলশানে আইনমন্ত্রীর বাসভবনে আবার ব্রাহ্মণবাড়িয়া জেলা আইনজীবী সমিতির নেতারা সাক্ষাৎ করেন। ,Copyright © 2022, bdnews24",bn,2023-01-13 15:28:00+06:00
Bdnews24,"শৈলকুপায় খৎনায় দাওয়াত না পেয়ে বাড়িতে হামলা-ভাঙচুর, আহত ৮",samagrabangladesh,https://bangla.bdnews24.com/samagrabangladesh/8gekml57cr,"ঝিনাইদহের শৈলকুপা উপজেলায় পারিবারিক অনুষ্ঠানে দাওয়াত না পেয়ে প্রতিবেশীর বাড়িতে হামলা ও ভাঙচুরের অভিযোগ পাওয়া গেছে। এ সময় আহত হয়েছে আটজন; আটক করা হয়েছে চারজনকে। ,শুক্রবার বিকালে উপজেলার মনোহরপুর গ্রামে এ ঘটনা ঘটে বলে শৈলকুপা থানার ওসি মো. আমিনুল ইসলাম জানান।,আহতদের উদ্ধার করে প্রথমে শৈলকুপা উপজেলা স্বাস্থ্য কমপ্লেক্সে ভর্তি করা হয়। পরে দুইজনের অবস্থার অবনতি হওয়ায় তাদের ফরিদপুর ও কুষ্টিয়া মেডিকেল কলেজ হাসপাতালে স্থানান্তর করা হয়।,আহত ও স্থানীয়দের বরাতে পুলিশ জানায়, মনোহরপুর গ্রামের আবুল হোসেনের ছেলে রফিকুল ইসলামের জমিতে  প্রতিবেশী বদিয়ার হোসেনের বাঁশঝাড়ের কিছু আগা হেলে পড়ে। এতে জমি চাষ করতে অসুবিধা হওয়ায় রফিকুল  বুধবার সেই বাঁশের আগা কেটে দেয়। এ নিয়ে বদিয়ারের পরিবারের সঙ্গে তাদের বিরোধের সৃষ্টি হয়।,বদিয়ারের পরিবার এলাকায় একটু প্রভাবশালী। তারা বিচার-আচারও করে থাকেন। ফলে এলাকায় কোনো অনুষ্ঠান হলে তাদের ডাকা হয়, দাওয়াত দেওয়া হয়।  ,ওসি আমিনুল বলেন, শুক্রবার দুপুরে রফিকুলের বাড়িতে সুন্নতে খৎনার অনুষ্ঠান ছিল। সেই অনুষ্ঠানে দাওয়াত না করায় বদিয়ার হোসেনের ছেলে রাজিব ক্ষিপ্ত হন। তখন তিনি ও তার সমর্থকরা রফিকুলের বাড়িতে লাঠিসোটা নিয়ে হামলা চালায়।,এ সময় দেশীয় অস্ত্রের আঘাতে তৌহিদুল, রফিকুলসহ অন্তত আট নারী-পুরুষ আহত হয়। এরপর গ্রাম থেকে হামলায় জড়িত সন্দেহে চারজনকে আটক করা হয় বলে জানান ওসি।,Copyright © 2022, bdnews24",bn,2023-01-13 16:47:00+06:00
Bdnews24,শেরপুরে ট্রাক-অটোরিকশার সংঘর্ষে বাবা-ছেলেসহ তিনজন নিহত,samagrabangladesh,https://bangla.bdnews24.com/samagrabangladesh/z5mxw3wew8,"শেরপুর সদর উপজেলায় সিএনজিচালিত অটোরিকশা ও চাল বোঝাই ট্রাকের মুখোমুখি সংঘর্ষে তিনজন নিহত হয়েছেন; আহত হয়েছেন আরও তিনজন।,শুক্রবার রাত পৌনে ৮টায় শেরপুর-ঝিনাইগাতী সড়কে উপজেলার তাতালপুর বাজারের কাছে এ দুর্ঘটনা ঘটে বলে শেরপুর সদর থানার ওসি বছির আহমেদ বাদল জানান।  ,নিহতদের মধ্যে দুজনের পরিচয় জানা গেছে; তারা হলেন- জেলার নালিতাবাড়ী উপজেলার দোহালিয়া গ্রামের রফিকুল ইসলাম (৪১) এবং তার ছেলে রাব্বী (৯)।,আহত তিনজনকে শেরপুর জেলা সদর হাসপাতালে ভর্তি করা হয়েছে।,আহতদের বরাত দিয়ে ওসি বলেন, অটোরিকশাটি শেরপুর থেকে যাত্রী নিয়ে নালিতাবাড়ী উপজেলার দিকে যাচ্ছিল। আর ট্রাকটি ঝিনাইগাতী উপজেলার তিনআনী বাজার থেকে চাল বোঝাই করে শেরপুর শহরের দিকে আসছিল।,পথে দুই যানবাহনের মুখোমুখি সংঘর্ষ হয়। অটোরিকশাটি দুমড়ে-মুচড়ে যায়। ট্রাকটি আটক করেছে পুলিশ। এ ব্যাপারে আইনগত বিষয়টি প্রক্রিয়াধীন। ,শেরপুর জেলা সদর হাসপাতালের জরুরি বিভাগের চিকিৎসক শাহনেওয়াজ নোমান বলেন, হাসপাতালে আনার আগেই তিনজন মারা গেছে। আহত তিনজনের অবস্থাও গুরুতর। নাম-পরিচয় না জানায় তাদের উন্নত চিকিৎসার জন্য ময়মনসিংহ মেডিকেল কলেজ হাসপাতালে স্থানান্তর সম্ভব হচ্ছে না।,Copyright © 2022, bdnews24",bn,2023-01-13 17:00:00+06:00
Bdnews24,সবাই এখন নন-অ্যাকাডেমিক কাজে ব্যস্ত: শাবি ভিসি,samagrabangladesh,https://bangla.bdnews24.com/samagrabangladesh/jpcg8mz3l5,"অ্যাকাডেমিক এক অনুষ্ঠানে শিক্ষক-শিক্ষার্থীদের তেমন উপস্থিতি দেখতে না পেয়ে ক্ষোভ ঝেরেছেন শাহজালাল বিজ্ঞান ও প্রযুক্তি বিশ্ববিদ্যালয়ের উপাচার্য অধ্যাপক ফরিদ উদ্দিন আহমেদ।,তিনি বলেছেন, “আমরা সবাই এখন নন-অ্যাকাডেমিক কাজ নিয়ে ব্যস্ত। যার জন্য আপনি যখন ডিনারে যাবেন, তখন সেখানে জায়গা হচ্ছে না। আমাদের এই অডিটরিয়ামে ১২০০ লোক বসতে পারে। কিন্তু এখানে ৫০ থেকে ৬০ জন উপস্থিত আছে, এটা তো খারাপ লাগে। এটা খুবই বাজে দেখাচ্ছে।,“…কিন্তু আমি দেখেছি বিভিন্ন পার্টিতে ৪০০ জনের মত অংশগ্রহণ করে থাকে। কিন্তু এখানে অংশগ্রহণকারী সবাই টেকনিক্যাল পার্সন, রিসোর্স পারসন।” ,শুক্রবার বিশ্ববিদ্যালয়ের কেন্দ্রীয় মিলনায়তনে অ্যাপ্লায়েড সায়েন্স অ্যান্ড টেকনোলজি অনুষদ আয়োজিত প্রকৌশল গবেষণা, উদ্ভাবন ও শিক্ষা বিষয়ক আন্তর্জাতিক সম্মেলনে বক্তব্য রাখছিলেন তিনি।,সম্মেলনের দ্বিতীয় দিনের ওই সেশনে পরিকল্পনামন্ত্রী এম এ মান্নানসহ বেশ কয়েকজনের বক্তৃতার প্রসঙ্গ টেনে অধ্যাপক ফরিদ বলেন, “এই সমস্ত সেশনগুলোতে যেসব বিশিষ্টজনেরা বক্তব্য রাখলেন, এতে আমাদের চিন্তা শক্তি বৃদ্ধি পায়। গবেষণার প্রতি যে ভালোবাসা, এই বক্তেব্য শুনে আরও বিকশিত হয়। ,“কিন্তু এই প্রোডাক্টিভ প্রেগ্রামগুলোতে আমরা অংশগ্রহণ করিনি। নন-অ্যাকাডেমিক কাজে সময় নষ্ট করছি। যার জন্য আপনি যখন ডিনারে যাবেন, তখন সেখানে জায়গা হচ্ছে না।”,শিক্ষক-শিক্ষার্থীদের জন্য এ ধরনের আয়োজন করা হলেও তাদের উপস্থিতি ‘হতাশাব্যঞ্জক’ বর্ণনা করে উপাচার্য বলেন, “এই যে কনফারেন্স হচ্ছে, এখানে প্রচুর লোক রাত-দিন পরিশ্রম করেছে। তারা সকাল থেকে রাত পর্যন্ত প্রস্তুতি নিয়েছে। কিন্তু দেখা যাচ্ছে- এখানে লোকজন (অংশগ্রহণকারী) নাই।,“দেশ ও বিদেশের অতিথিরা এসেছে, রায়ান ওৎ (শেভরনের অপারেশন ডিরেক্টর) যুক্ত (ভার্চুয়ালি) হয়েছে সুদূর আমেরিকা থেকে; যখন ওইখানে অনেক রাত, তার পরও তিনি যুক্ত হয়েছেন। আমাদের পরিকল্পনামন্ত্রী অসুস্থ, তার পরও তিনি যুক্ত (ভার্চুয়ালি) হয়েছেন। কিন্তু যাদের জন্য এই সম্মেলন (শিক্ষক-শিক্ষার্থী), যারা এখান থেকে বেনিফিট বেশি পাবে, তাদের উপস্থিতি অতি নগণ্য; এটি হতাশাব্যঞ্জক।”,দেশের প্রথম বিজ্ঞান ও প্রযুক্তি বিশ্ববিদ্যালয় হিসেবে শাহজালালের ‘আত্মতুষ্টির সুযোগ নেই’ মন্তব্য করে অধ্যাপক ফরিদ উদ্দিন বলেন, “আমাদের বিশ্ববিদ্যালয়ে ফিজিক্যাল সায়েন্স এবং ইঞ্জিনিয়ারিং অনুষদে ১৯টি ডিপার্টমেন্ট আছে; কিন্তু আমরা আমাদের রেজাল্ট সর্ট আউট করতে পারি না। আমাদের বহু শিক্ষক সফটওয়্যার খুলে রেজাল্ট পাবলিশ করতে পারে না।,“আমাদের শিক্ষার্থীরা ক্লাসে কয়দিন এলো, কয়দিন গেল সেই হিসাব কিন্তু সফটওয়ারের মাধ্যমে রাখা হচ্ছে না। কোনোদিন ক্লাস না করে, ৫ বছর পর এসে, যখন কোনো ছাত্রত্ব নাই, সে কিন্তু ফরম ফিলাপ করে পরীক্ষা দিয়ে দিচ্ছে। সারা দুনিয়ার কোনো বিশ্ববিদ্যালয়ে ক্লাস না করে, কোনো টিউটরিয়াল ছাড়া পরীক্ষা দিয়ে দিচ্ছে- এ রকমটা নাই।”,বর্তমান পরীক্ষা পদ্ধতির দুর্বলতা নিয়ে সমালোচনা করতে গিয়ে উপাচার্য বলেন, “পরীক্ষার সাত দিন আগে এসে (শিক্ষার্থী) রেজিস্ট্রশন করে পরীক্ষা দিয়ে দিচ্ছে। এ জিনিসগুলোর ক্ষেত্রে আমাদের টেকনোলজিক্যালি উন্নয়ন করার দরকার ছিল। দ্বিতীয় বর্ষের ছেলে প্রথম বর্ষের পরীক্ষা দিতে পারবে, কিন্তু চতুর্থ বর্ষের ছাত্র কীভাবে প্রথম বর্ষের পরীক্ষা দিয়ে দেয়- এটা কী পদ্ধতি!,“সারাজীবন ছাত্র থাকতে পারবে এই নিয়মটা হয়ে গেছে, এটা বড় ধরনের ব্যর্থতা। যদিও এটি নাম্বার ওয়ান সায়েন্স অ্যান্ড টোকনোলজি ইউনিভার্সিটি, কিন্তু এই জিনিসগুলো আমরা সর্ট আউট করতে পারি নাই।”,বিশ্ববিদ্যালয়ের সবক্ষেত্রে প্রযুক্তির ব্যবহারে গুরুত্ব আরোপ করে অধ্যাপক ফরিদ বলেন, “আমাদের বিশ্ববিদ্যালয়ে ক্লাসের অ্যাটেনডেন্সে নম্বর দেওয়া হয়, কিন্তু সেই ছাত্র ক্লাসে উপস্থিত না থেকে পরীক্ষায় কীভাবে অংশ নেয়। সেজন্য আমাদের বিশ্ববিদ্যালয়টির হওয়া উচিত ছিল 'টোটালি ডিজিটাল বিশ্ববিদ্যালয়'। তাহলে প্রত্যেকটি জায়গায় আমরা ইজিলি কাজ করতে পারব।”,বিশ্ববিদ্যালয়ের উন্নয়নের ক্ষেত্রে ‘অর্থের অভাব নেই’ মন্তব্য করে তিনি বলেন, “আমাদের ৬০ লক্ষ টাকা বরাদ্দ ছিল অ্যাপ উন্নত করার জন্য, কিন্তু আমরা উন্নতি করতে পারিনি। আমাদের সম্পূর্ণটা ডিজিটাল করতে গেলে সব শিক্ষক ও অফিসে কম্পিউটার থাকতে হবে। এজন্য প্রতিবছর ৬০ লক্ষ টাকা দেওয়া হয় কম্পিউটার কেনার জন্য।,“আমরা কম্পিউটার কিনেছি, কিন্তু আমাদের শিক্ষকরা সেগুলো ইউজ করতে পারছে না, অল্প সময়ে ব্যবহার অযোগ্য হয়ে যাচ্ছে। এরকম যদি অবস্থা হয়, আমাদের পাবলিক মানি যদি এভাবে অপচয় করি, তাইলে ক্যামনে হবে? আমরা প্রজেক্টের টাকা নিচ্ছি, খরচও করছি; কিন্তু ফলাফল নেই। সরকারের টাকাটা কিন্তু গুরুত্বপূর্ণ; এগুলো সাধারণ মানুষের টাকা।”,বিশ্ববিদ্যালয়ের অবকাঠামো উন্নয়নের ক্ষেত্রে যে বিভিন্ন সময়ে অনিয়ম হয়ে আসছে, সে প্রসঙ্গও তুলে ধরেন উপাচার্য অধ্যাপক ফরিদ।,তার কথায়, “এক কোটি ২০ লাখ টাকা বিশ্ববিদ্যালয়ের ফার্নিচারের জন্য দেওয়া হয়েছে। কিন্তু সবচেয়ে থার্ড ক্লাস ফার্নিচার কেনা হয়েছে, যেগুলো শুধু ডিজাইনের মধ্যেই শেষ।,“পরিমাণে কম হোক, কিন্তু টেকসই হোক; সেগুলো হলেও তো ভালো হত। এমন কেনা হয়েছে...যেগুলো আমাদের শিক্ষকরা ব্যবহার করতে পারে নাই।"",Copyright © 2022, bdnews24",bn,2023-01-13 17:10:00+06:00
Bdnews24,আক্রান্ত হলে ইউক্রেইন যুদ্ধে যোগ দিতে পারে বেলারুশ: রাশিয়া,world,https://bangla.bdnews24.com/world/p091nh229o,"রাশিয়ার পররাষ্ট্রমন্ত্রণালয়ের কর্মকর্তা আলেক্সি পোলিশচাক বলেছেন, কিইভ যদি রাশিয়া বা বেলারুশে আগ্রাসন চালায় তাহলে বেলারুশ ইউক্রেইন যুদ্ধে যোগ দিতে পারে।,রাশিয়ার রাষ্ট্রীয় বার্তা সংস্থায় এক সাক্ষাৎকারে শুক্রবার আলেক্সি একথা বলেন।  ,২০২২ সালের ফেব্রুয়ারিতে ইউক্রেইনে যুদ্ধের শুরু থেকেই প্রতিবেশী দেশ বেলারুশের ভূখন্ড ব্যবহার করে রুশ সেনারা ইউক্রেইনে ঢুকেছে। আর গত অক্টোবর থেকে বেলারুশে যৌথ সামরিক মহড়ার জন্য সেনা মোতায়েন করেছে রাশিয়া।,ওই সময় থেকে দুই দেশ সামরিক সহযোগিতা জোরদার করতেও সম্মত হয়েছে। উত্তরের দিক থেকে ইউক্রেইনে নতুন করে হামলা চালানোর জন্য রাশিয়া তাদের ঘনিষ্ঠ মিত্রদেশ বেলারুশের ভূখন্ড ব্যবহার করতে পারে বলে শঙ্কা বাড়ছে।,রাশিয়ার তাস বার্তা সংস্থায় দেওয়া সাক্ষাৎকারে রুশ পররাষ্ট্রমন্ত্রণালয়ের কর্মকর্তা আলেক্সি বলেন, “আইনগত দিক দিয়ে দেখলে, কিইভের শাসকরা সামরিক শক্তি ব্যবহার করলে অথবা রাশিয়া কিংবা বেলারুশে ইউক্রেইনের সশস্ত্র বাহিনী আগ্রাসন চালালে তা সম্মিলিতভাবে পাল্টা জবাব দেওয়ার জন্য যথেষ্ট হবে।”,তবে এমন কোনও পাল্টা জবাব দেওয়া হবে কি না, সে বিষয়ে রাশিয়া ও বেলারুশের নেতারা সিদ্ধান্ত নেবেন বলে জানান আলেক্সি।,যুদ্ধে বেলারুশের জড়িয়ে পড়ার সম্ভাবনা নিয়ে এরই মধ্যে সতর্ক করেছেন ইউক্রেইনের প্রেসিডেন্ট ভলোদিমির জেলেনস্কিও। গত বুধবার তিনি বলেছিলেন, ইউক্রেইনকে বেলারুশ সীমান্তে প্রস্তুত থাকতে হবে। তবে এখন পর্যন্ত বেলারুশ কেবল গলাবাজি ছাড়া আর কিছু করেনি বলেও মন্তব্য করেন তিনি।,জেলেনস্কি বলেন, “আমরা বুঝতে পারছি, বড় বড় কথা ছাড়া বেলারুশের কাছ থেকে শক্তিমত্তার আর কিছু দেখা যায়নি। তবে তারপরও আমাদেরকে বেলারুশ সীমান্ত এবং তৎসংলগ্ন অঞ্চলে প্রস্তুত থাকতে হবে।”,Copyright © 2022, bdnews24",bn,2023-01-13 17:21:00+06:00
Bdnews24,রবিউলের ৪ উইকেটের পর সহজ ম্যাচ কঠিন বানিয়ে জিতল রংপুর,cricket,https://bangla.bdnews24.com/cricket/ki5g1ktisp," ,বিপিএলের চট্টগ্রাম পর্বের প্রথম দিনে রংপুরের রাইডার্স জিতল ৪ উইকেটে। খুলনা টাইগার্সকে ১৩০ রানে আটকে রেখে তারা লক্ষ্য স্পর্শ করল ৩ বল বাকি রেখে।,তিন ম্যাচে দুই জয় নিয়ে পয়েন্ট টেবিলের শীর্ষে উঠে গেল রংপুর। সমান ম্যাচে সবকয়টি হেরে সবার নিচে খুলনা। ,রংপুরের এই জয়ে বড় অবদান রবিউল হকের। ক্যারিয়ার সেরা বোলিংয়ে স্রেফ ২২ রান খরচায় ৪ উইকেট নেন ২৩ বছর বয়সী এই পেসার।,প্রথম ওভারে ১২ রান দিয়ে শুরু করলেও পরে দারুণভাবে ঘুরে দাঁড়ান রবিউল। ইনিংসের মাঝামাঝি ফিরে এক ওভারে দুই উইকেট নিয়ে তিনিই চাপে ফেলে দেন খুলনাকে। পরে শেষ দিকে দুই ওভারে নেন আরও দুই উইকেট। এই সংস্করণে প্রথমবার ৪ উইকেট নিয়ে ম্যাচ সেরার পুরস্কার ওঠে তার হাতেই।,রান তাড়ায় নড়বড়ে অবস্থা থেকে দলকে জয়ের দিকে এগিয়ে নেন শোয়েব মালিক। শেষ দিকে কঠিন হয়ে আসা সমীকরণ সহজ করে তোলেন তিনি দারুণ কয়েকটি শটে। কিন্তু শেষের আগের ওভারে ফুল টসে সীমানায় ধরা পড়ে দলকে শঙ্কায়ও ফেলে আসেন তিনিই। তবে শেষ ওভারে আর বিপদ হয়নি। ওয়াহাব রিয়াজের বলে বিশাল ছক্কায় ম্যাচের ভাগ্য গড়ে দেন রংপুরের আফগান অলরাউন্ডার আজমতউল্লাহ ওমারজাই।,জহুর আহমেদ চৌধুরি স্টেডিয়ামে শুক্রবার খুলনার শুরুটাই হয় বাজে। টস হেরে ব্যাট করতে নেমে পাওয়ার প্লেতে হারায় তারা ৩ উইকেট। দ্বিতীয় ওভারে আজমতউল্লাহ ওমরজাইয়ের শর্ট অব লেংথ বল অন সাইডে খেলতে গিয়ে ফিরতি ক্যাচ দেন তামিম ইকবাল।,তরুণ ওপেনার হাবিবুর রহমান সোহান রানের খাতা খুলতে নেন ৮ বল। শেখ মেহেদি হাসানের বল স্লগ করতে গিয়ে ব্যাটের বাইরের কানায় লেগে বাউন্ডারি পান তিনি। তবে বেশিক্ষণ টেকা হয়নি তার। রাকিবুল হাসানের নিচু হওয়া আর্ম বলে বোল্ড হওয়ার আগে আর কোনো রান করতে পারেননি হাবিবুর।,দুই ওপেনারের মাঝে ড্রেসিংরুমে ফেরেন শারজিল খান। ওমারজাইয়ের করা চতুর্থ ওভারে ১টি করে চার-ছয় মেরে শেষ বলে বোল্ড হয়ে যান পাকিস্তানি বাঁহাতি ব্যাটসম্যান।,চতুর্থ উইকেটে ধাক্কা সামাল দেন আগের ম্যাচের সেঞ্চুরিয়ান আজম খান ও অধিনায়ক ইয়াসির আলি। দুজনের ৭ ওভারের জুটিতে আসে ৫৮ রান। প্রাথমিক চাপ সরিয়ে নিয়মিত বাউন্ডারি মেরে রানের চাকা সচল রাখেন আজম ও ইয়াসির। ,১২তম ওভারে দ্বিতীয় স্পেলে আক্রমণে ফিরে জুটি ভাঙেন রবিউল। অফ স্টাম্পের ওপর করা লেংথ বলে টাইমিংয়ের গড়বড় করে লং অনে ধরা পড়েন ইয়াসির। ২ ছয়ে ২২ বলে ২৫ রান করেন তিনি। ওই ওভারের শেষ বলে সাব্বির রহমানকেও ফেরান রবিউল। ,পরের ওভারে আরও বড় ধাক্কা হজম করে খুলনা। রকিবুলের বলে ছক্কার চেষ্টায় ডিপ স্কয়ার লেগে ওমরজাইয়ের হাতে ক্যাচ দেন আজম। ৪ চার ও ১ ছয়ে ২৩ বলে ৩৪ রান করে ফেরেন এই কিপার-ব্যাটসম্যান। স্রেফ ৮০ রানে ৬ উইকেট হারিয়ে ফের বিপদে যায় খুলনা।,পরে মোহাম্মদ সাইফ উদ্দিন ও নাহিদুল ইসলাম মিলে দলকে মোটামুটি একটা স্কোর এনে দেন। সাইফ উদ্দিন ২২ ও নাহিদুল করেন ১৫ রান। ,শেষ দিকে আমাদ বাটের পর সাইফ উদ্দিনকেও আউট করে ৫ উইকেট নেওয়ার সম্ভাবনা জাগান রবিউল। তার স্পেলের শেষ বলে অল্পের জন্য আউট হওয়া থেকে বেঁচে যান নাসুম।,রান তাড়া করতে নেমে রংপুরের শুরুটাও তেমন স্বস্তির ছিল না। দ্বিতীয় ওভারের প্রথম বলে ড্রেসিংরুমের পথ ধরেন আগের দুই ম্যাচে ঝড়ো শুরু করা রনি তালুকদার। ,পাওয়ার প্লের সুবিধা কাজে লাগানোর জন্য তিনে নামানো হয় শেখ মেহেদি হাসানকে। কিন্তু লাভ হয়নি কোনো। পঞ্চম ওভারে আউট হন তিনি ১২ বলে ১৪ রান করে। ওই ওভারের শেষ বলে ফেরেন পাকিস্তানি ওপেনার সাইম আইয়ুব। ,মোহাম্মদ নাঈম শেখ চারে নেমে শুরুটা করেন ভালো। কিন্তু সেই গতি ধরে রাখতে পারেননি। শোয়েব মালিকও শুরুতে সময় নেন অনেকটা। তাকে রান-বলের সমীকরণ কঠিন হতে থাকে।,২১ রান করতে নাঈম খেলেন ২২ বল। শেষের ১০ ওভারে রংপুরের জয়ের জন্য প্রয়োজন পড়ে ৭৩ রান। ,অধিনায়ক নুরুল হাসান সোহানও রানের গতি বাড়াতে পারেননি। উল্টো ১৮ বলে ১০ রানের ইনিংসে দলের ওপর চাপ বাড়িয়ে আউট হন তিনি।,শিশিরভেজা মাঠে খুলনার দুই স্পিনার নাহিদুল ও নাসুম আহমেদ দারুণ বোলিং করেন। নাহিদুল উইকেট না পেলেও ৪ ওভারে খরচ করেন স্রেফ ১৭ রান। নাসুম ২ উইকেট পান ২১ রান দিয়ে।,শেষ ৩ ওভারে ৩৫ রানের সমীকরণে এমনিতে হয়তো এগিয়ে ছিল খুলনা। তবে রংপুরের ভরসা হয়ে তখনও টিকে মালিক, এই ধরনের পরিস্থিতিতে যার জুড়ি মেলা ভার।,শেষের দাবি মেটানোর কাজটা শুরু করেন যদিও শামীম হোসেন। ১৫ বলে যখন প্রয়োজন ৩৩ রান, আমাদ বাটের বলে টানা তিন বাউন্ডারিতে সমীকরণ নাগালেন আনেন শামীম। প্রথম দুটি ভালো মটে, শেষটি ইয়র্কারে ব্যাটের কানায় লেগে।,এরপর শোয়েব মালিকের পালা। ১৯তম ওভারের প্রথম বলেই তিনি চার মারেন সাইফ উদ্দিনকে। পরেরটিতে মারেন ছক্কা। সেই বলটি ছিল ‘নো’, মানে এক বলের ১১ রান!,নাটকীয়তা তখনই শেষ নয়। ৮ বলে যখন প্রয়োজন ৮ রান, সাইফের লেগ স্টাম্পে থাকা ফুল টসে ছক্কার চেষ্টায় সীমানায় ধরা পড়েন মালিক। এই সংস্করণে রান তাড়ায় ৬৮ বার দলকে জিতিয়ে অপরাজিত থাকার রেকর্ড তার, কিন্তু এ দিন ফিরে যান ৩৫ বলে ৪৪ রান করে।,শেষ ৫ বলে স্রেফ ৩ রান দিয়ে শেষ ওভারের জন্য ৭ রান রাখেন সাইফ উদ্দিন। ,ওয়াহাব রিয়াজের করা শেষ ওভারের প্রথম বল ব্যাটে লাগাতে ব্যর্থ হন ওমারজাই। দ্বিতীয় বলে ছক্কা মেরে উত্তেজনা শেষ করে দেন তিনি। পরের বলে সেরে ফেলেন জয়ের আনুষ্ঠানিকতা।,১৯.৪ ওভারে ১৩০ (হাবিবুর ৪, তামিম ১, শারজিল ১২, আজম ৩৪, ইয়াসির ২৫, সাব্বির ১, আমাদ ৪, সাইফ উদ্দিন ২২, নাহিদুল ১৫, ওয়াহাব ৫*, নাসুম ১; শেখ মেহেদি ৪-০-২১-০, ওমরজাই ৪-০-৪১-২, রাকিবুল ৪-১-২২-২, হাসান ৩.৪-০-২২-২, রবিউল ৪-০-২২-৪),১৯.৩ ওভারে ১৩১/৬ (রনি ১, আইয়ুব ১০, শেখ মেহেদি ১৪, নাঈম ২১, মালিক ৪৪, নুরুল ১০, শামীম ১৬*, ওমরজাই ৮*; নাহিদুল ৪-০-১৭-০, সাইফ উদ্দিন ৪-০-৩৫-২, ওয়াহাব ৩.৩-০-২৪-২, আমাদ ৪-০-৩১-০, নাসুম ৪-০-২১-২) ,রংপুর রাইডার্স ৪ উইকেটে জয়ী,রবিউল হক,Copyright © 2022, bdnews24",bn,2023-01-13 17:48:00+06:00
Bdnews24,দিনাজপুরে জুয়া খেলা থেকে গ্রেপ্তার ছাত্রলীগ নেতার কারাদণ্ড,samagrabangladesh,https://bangla.bdnews24.com/samagrabangladesh/ntkhtiuaap,"দিনাজপুরের বিরামপুর উপজেলায় জুয়ার আসরে অভিযান চালিয়ে ছাত্রলীগ নেতাসহ চারজনকে গ্রেপ্তার করেছে পুলিশ। পরে ভ্রাম্যমাণ আদালত তাদের কারাদণ্ড দিয়ে কারাগারে পাঠিয়েছে।  ,বৃহস্পতিবার মধ্যরাতে উপজেলার মুকুন্দপুর ইউনিয়নের বাজারের পূর্বপাশের একটি মাঠে জুয়া খেলার সময় তাদের আটক করা হয় বলে বিরামপুর থানার ওসি সুমন কুমার মহন্ত জানান।,দণ্ডপ্রাপ্তরা হলেন- উপজেলার মুকুন্দপুর ইউনিয়ন ছাত্রলীগের সাধারণ সম্পাদক শামীম হোসেন (২৭), তার সঙ্গী জোবায়ের হোসেন (২২), মোস্তফা (৩২) ও নুর ইসলাম (২৪)।,ওসি সুমন বলেন, আসর থেকে শামীম ও অন্যদের জুয়ার সরঞ্জামসহ আটক করা হয়। পরে ভ্রাম্যমাণ অদালতের বিচারক বিরামপুর উপজেলা নির্বাহী কর্মকর্তা (ইউএনও) পরিমল কুমার সরকার তাদের ১০ দিনের কারাদণ্ড দেন।,শুক্রবার তাদের কারাগারে পাঠানো হয়েছে বলে জানান ওসি।,বিরামপুর উপজেলা ছাত্রলীগের সাধারণ সম্পাদক আব্দুর রাজ্জাক সাংবাদিকদের বলেন, তারা জেনেছেন, জুয়া খেলার অপরাধে শামীমকে কারাদণ্ড দিয়েছে ভ্রাম্যমাণ আদালত। সংগঠনের শীর্ষ নেতাদের সঙ্গে আলোচনা করে তার বিষয়ে সিদ্ধান্ত নেওয়া হবে বলে জানান তিনি।,Copyright © 2022, bdnews24",bn,2023-01-13 17:35:00+06:00
Bdnews24,বিশ্ব ইজতেমায় আরেকজনের মৃত্যু,samagrabangladesh,https://bangla.bdnews24.com/samagrabangladesh/upndysundt,"বিশ্ব ইজতেমায় অংশ নেওয়া আরেক ব্যক্তি অসুস্থ হয়ে মারা গেছেন।,শুক্রবার বিকালে আক্কাস আলী নামের ৫০ বছর বয়সী ওই ব্যক্তির মৃত্যু হয়।,আক্কাস ঢাকার যাত্রাবাড়ীর উত্তরপাড়া এলাকার বিল্লাল হোসেনের ছেলে।,ইজতেমা নিয়ন্ত্রণকক্ষে দায়িত্বরত স্বাস্থ্য পরিদর্শক এস এম সাইফুল ইসলাম জানান, শুক্রবার বিকালে ইজতেমা ময়দানের ৬৮ নম্বর খিত্তায় হঠাৎ অসুস্থ হয়ে পড়েন আক্কাস আলী। পরে তাকে শহীদ আহসান উল্লাহ মাস্টার জেনারেল হাসপাতালের জরুরি বিভাগে নেওয়া হলে চিকিৎসক মৃত ঘোষণা করেন।,এর আগে বৃহস্পতিবার অসুস্থ হয়ে গাজীপুরের আবু তৈয়ব ওরফে আবু তালেব (৯০) এবং সিলেটের জৈন্তাপুরের নুরুল হক (৬৩) মারা যান। সবমিলিয়ে এখন পর্যন্ত ইজতেমায় আসা তিনজনের মৃত্যু হয়েছে।,Copyright © 2022, bdnews24",bn,2023-01-13 17:39:00+06:00
Bdnews24,নাটোরে সাবেক এমপি মোজাম্মেল হকের মৃত্যু,samagrabangladesh,https://bangla.bdnews24.com/samagrabangladesh/byzngp2j94,"নাটোর-৪ (গুরুদাসপুর-বড়াইগ্রাম) আসনের বিএনপি নেতা, সাবেক সংসদ সদস্য এম মোজাম্মেল হক মারা গেছেন; তার বয়স হয়েছিল ৬৭ বছর।,বৃহস্পতিবার রাত ১০টার দিকে গুরুদাসপুরে নিজের বাসভবনে তিনি শেষ নিঃশ্বাস ত্যাগ করেন। স্ত্রী, তিন ছেলে, নাতি নাতনী রেখে গেছেন মোজাম্মেল হক।,শুক্রবার বেলা ১১টায় বনপাড়া কালিকাপুর স্কুল মাঠে এবং পরে গুরুদাসপুর পাইলট উচ্চ বিদ্যালয় মাঠে তার দুই দফা জানাজা হয়।,মোজাম্মেল হকের বড় ছেলে ব্যারিস্টার আবু হেনা মোস্তফা কামাল বলেন, ঢাকার মিরপুর শাহ আলীর মাজারে আরেক দফা জানাজা শেষে রাতে বনানী কবরস্থানে তার বাবোকে দাফন করা হবে।,মোজাম্মেল হক ২০০১ সালের অষ্টম জাতীয় সংসদ নির্বাচনে বিএনপির প্রার্থী হিসেবে নাটোর-৪ আসন থেকে সংসদ সদস্য নির্বাচিত হন।,তার মৃত্যুতে জেলার বিএনপি নেতাকর্মীদের মধ্যে নেমে এসেছে শোকের ছায়া। বিএনপির কেন্দ্রীয় সাংগঠনিক সম্পাদক সাবেক মন্ত্রী রুহুল কুদ্দুস তালুকদার দুলু দলের এই সহকর্মীর মৃত্যুতে শোক প্রকাশ করেছেন।,Copyright © 2022, bdnews24",bn,2023-01-13 17:42:00+06:00
Bdnews24,ভোলা থেকে আন্তর্জাতিক জলচর পাখি গণনা শুরু,samagrabangladesh,https://bangla.bdnews24.com/samagrabangladesh/0iqpkd1m9x,"ভোলা থেকে আন্তর্জাতিক জলচর পাখি গণনা শুরু হয়েছে।,শুক্রবার সকালে ভোলার খেয়াঘাট থেকে আট সদস্যের একটি পাখি পর্যবেক্ষক দল ট্রলার নিয়ে এ কার্যক্রম শুরু করে।,২১ জানুয়ারি পর্যন্ত নয় দিন দলটি পাখি গণনার কাজ করবে। প্রতিবছরের মতো এবারও এই শুমারির আয়োজন করেছে ‘বাংলাদেশ বার্ড ক্লাব’।,উৎসাহী পাখিপ্রেমী, পর্যবেক্ষক ও গবেষকদের স্বেচ্ছাশ্রমে ১৯৮৭ সাল থেকে এ পাখিশুমারি শুরু হয়। গণনা শেষে প্রতিবেদনটি ‘ওয়েটল্যান্ডস ইন্টারন্যাশনাল’ নামের আন্তর্জাতিক সংস্থা বই আকারে প্রকাশ করবে, যা পৃথিবীর জলচর পাখির গুরুত্বপূর্ণ দলিল বলে গণ্য করা হয়।,পাখিশুমারি দলে থাকা পর্বত আরোহী ও পাখি পর্যবেক্ষক এম এ মুহিত জানান, সারা বিশ্বের সঙ্গে মিলিয়ে উপকূলের প্রায় অর্ধশতাধিক চরসহ আশপাশের জনবিরল অংশে তারা পাখি গণনা করবেন।,এর মধ্যে উল্লেখযোগ্য হচ্ছে- হাতিয়ার নিঝুমদ্বীপ, দমারচর, ভোলার ভাষানচর, সোনারচর, ঢালচর, চর শাহাজালাল, মোক্তারিয়া চ্যানেল, মনপুরা ও চর কুকরিমুকরি।,শুমারিদলে থাকা পাখি গবেষক সায়াম চৌধুরী বলেন, শুধু পাখি গণনা নয়, পাখিদের জীবন, অবাধ বিচরণ নিশ্চিত করার পাশাপাশি পাখি রক্ষায় আগামী নয় দিন উপকূলে কাজ করবেন তারা।,তিনি আরও বলেন, উপকূলে দিন দিন পাখির সংখ্যা কমছে। শুধু বাংলাদেশেই নয়, সারা বিশ্বেই কমে আসছে পাখি। কমে আসা কিভাবে রোধ করা যায় সেজন্য মানুষের মধ্যে সচেতনতা প্রয়োজন।,“পাশাপাশি পাখির অভয়স্থল দিনে দিনে কমে যাচ্ছে। এদের টিকিয়ে রাখতে হবে, না হলে আমাদের পরিবেশ বিপন্ন হয়ে পড়বে। তাই সবাইকে এ ব্যাপারে সচেতন হতে হবে। তাহলে কিছুটা হলেও রক্ষা পাবে পাখি ও পরিবেশ।”,পাখি গণনা দলে আরও রয়েছেন পাখি পর্যবেক্ষক অনু তারেক, পাখি গবেষক নাজিম উদ্দিন প্রিন্স, মো. ফয়সাল, বন বিভাগের বন্যপ্রাণী সংরক্ষণ ও জীববৈচিত্র্য কর্মকর্তা জোহরা মিলা, আইউসিএন বাংলাদেশের সিনিয়র গ্রোগ্রাম অ্যাসিস্ট্যান্ট জেনিফার আজমিরি, প্রকৃতি ও জীবন ফাউন্ডেশনের গবেষণা কর্মকর্তা শিহাব খালেদীন।,Copyright © 2022, bdnews24",bn,2023-01-13 17:59:00+06:00
Bdnews24,"শীতের কাঁপুনি বাড়াচ্ছে শৈত্যপ্রবাহ, চোখ রাঙাচ্ছে বৃষ্টি",bangladesh,https://bangla.bdnews24.com/bangladesh/lmd5p928pb,"পৌষের শেষভাগে এসে শুরু হওয়া শীতের কাঁপুনি থামছে না; বরং গুঁড়ি গুঁড়ি বৃষ্টি যোগের আভাস জনজীবনকে আরও কাবু করে তোলার আভাস দিয়েছে।,আবহাওয়ার খবরে তাপমাত্রা অল্প একটু বাড়ার তথ্য থাকলেও তা শৈত্যপ্রবাহকে দূরে ঠেলতে পারেনি।,শুক্রবার পৌষের ২৯ তারিখে দেশের সর্বনিম্ন তাপমাত্রা ছিল দিনাজপুরে ৮ ডিগ্রি সেলসিয়াস। আগের দিন চুয়াডাঙ্গায় মৌসুমের সর্বনিম্ন তাপমাত্রা ৬.৩ ডিগ্রি সেলসিয়াসের চেয়ে তা বেশি হলেও হিমেল হাওয়া আর ঘনকুয়াশার মধ্যে কনকনে ঠান্ডায় মানুষ ভুগেছে বেশ।,আবহাওয়া অফিস জানাচ্ছে, ঢাকা, সিলেট, বরিশাল, খুলনা, চট্টগ্রাম বিভাগের ১১ জেলাসহ রাজশাহী ও রংপুর বিভাগের উপর দিয়ে মৃদু শৈত্যপ্রবাহ বয়ে যাচ্ছে।,আবহাওয়াবিদ ওমর ফারুক জানান, ঘনকুয়াশার কারণে কোথাও কোথাও ‘ড্রিজলিং’ হতে পারে। অস্থায়ীভাবে আংশিক মেঘলা আকাশসহ সারাদেশের আবহাওয়া প্রধানত শুষ্ক থাকতে পারে। তবে খুলনা, রংপুর, রাজশাহী, ময়মনসিং ও সিলেট বিভাগের দুয়েক জায়গায় হালকা অথবা গুঁড়ি গুঁড়ি বৃষ্টি হতে পারে।,আবহাওয়ার পূর্বাভাসে দিন ও রাতের তাপমাত্রা ১-২ ডিগ্রি সেলসিয়াস বাড়লেও বিস্তীর্ণ এলাকায় শৈত্যপ্রবাহ অব্যাহত থাকছে। সেই সঙ্গে মাঝারি থেকে ঘন কুয়াশায় ‘গুঁড়ি গুঁড়ি’ বৃষ্টির আভাসও ভয় জাগাচ্ছে।,পৌষের শেষ সময়ের শীত পার হলেও সপ্তাহের শেষ দিকে ‘মাঘের শীত’ জেঁকে বসবে আবার।,আবহাওয়া অধিদপ্তর জানিয়েছে, আগামী ২৪ ঘন্টায় রাতের তাপমাত্রা ১-২ ডিগ্রি সেলসিয়াস বাড়তে পারে এবং সারাদেশে দিনের তাপমাত্রা সামান্য বাড়তে পারে।,মধ্যরাত থেকে সকাল পর্যন্ত দেশের নদী অববাহিকায় মাঝারি থেকে ঘনকুয়াশা এবং দেশের অন্যত্র হালকা থেকে মাঝারি ধরনের কুয়াশা পড়তে পারে এবং এটি কোথাও কোথাও দুপুর পর্যন্ত অব্যাহত থাকতে পারে।,বড় এলাকাজুড়ে সর্বনিম্ন তাপমাত্রা ৬ ডিগ্রি সেলসিয়াসের নিচে নেমে গেলে তাকে তীব্র শৈত্যপ্রবাহ ধরা হয়; ৬ থেকে ৮ ডিগ্রির মধ্যে থাকলে মাঝারি এবং ৮ থেকে ১০ ডিগ্রি সেলসিয়াসের মধ্যে থাকলে তাকে মৃদু শৈত্যপ্রবাহ বলা হয়।,গত ৩ থেকে ৭ জানুয়ারি এক দফা শৈত্যপ্রবাহ বয়ে যায়। এরপর আরেক দফা শৈত্যপ্রবাহ চলছে।,বিরাজমান শৈত্যপ্রবাহ প্রশমিত হওয়ার মধ্যে গুঁড়ি গুঁড়ি বৃষ্টির প্রভাব কেটে যাওয়ার পর ফের শীত জেঁকে বসবে মাঘ মাসের শুরুতে বলে আভাস দিচ্ছেন আবহাওয়াবিদরা।,আগামী ৫ দিনের পূর্বাভাসে বলা হয়েছে, তাপমাত্রা কমতে পারে। রোববার-সোমবার তাপমাত্রা সামান্য বাড়ার পর সেক্ষেত্রে মঙ্গলবার-বুধবারের দিকে রাতের তাপমাত্রা ফের কমতে পারে।,আবহাওয়া অধিদপ্তরের দীর্ঘমেয়াদী পূর্বাভাসে চলতি মাসে দুই থেকে তিনটি শৈত্য প্রবাহের আশঙ্কার কথা বলা হয়েছে, যার মধ্যে একটি মাঝারি ধরনের শৈত্যপ্রবাহ।,Copyright © 2022, bdnews24",bn,2023-01-13 17:54:00+06:00
Bdnews24,প্যান্ডোরা ক্রেডিট: অ্যাপভিত্তিক ঋণে প্রতারণার ফাঁদ,ctg,https://bangla.bdnews24.com/ctg/qeudlttbm6,"ফেইসবুকে বিজ্ঞাপন দেখে কৌতুহলী হয়েছিলেন শাকিল আহমেদ খান, অ্যাপ ডাউনলোড করে সহজ শর্তে ছোট ঋণের প্রস্তাব পেয়ে আগ্রহী হয়ে উঠেছিলেন। এরপর এমএফস নম্বরে যখন টাকা চলে এল, তখন তিনি রীতিমত খুশি। কিন্তু এখন পস্তাতে হচ্ছে চট্টগ্রামের এই তরুণকে।   ,সুদসহ সেই টাকা শোধ করার পর এখন তাকে আরও টাকার জন্য চাপ দেওয়া হচ্ছে। মোবাইল ফোনের নিয়ন্ত্রণ নিয়ে সেখান থেকে স্ত্রীর ছবি সরিয়ে তা ‘আপত্তিকর ভাবে এডিট’ করে হোয়াটসঅ্যাপে পাঠিয়ে দেওয়া হচ্ছে হুমকি।,শাকিলের মত আরও অনেকেই অ্যাপ ভিত্তিক ঋণ সেবা প্যান্ডোরা ক্রেডিট (phandora credit) এর ফাঁদে পা দিয়ে এখন পুলিশের শরণাপন্ন হয়েছেন হয়রানি থেকে রেহাই পাওয়ার আশায়।,চট্টগ্রামে এ ধরনের কয়েকটি অভিযোগের তদন্ত করছে মহানগর পুলিশের কাউন্টার টেরোরিজম ইউনিটের সাইবার ক্রাইম শাখা। ফাঁদে পা দিয়ে কেউ এ মোবাইল অ্যাপ ডাউনলোড করলেই তার ব্যক্তিগত তথ্য চলে যাচ্ছে প্রতারকদের হাতে। এমনকি মেইল ও ফেইসবুক অ্যাকাউন্টের নিয়ন্ত্রণও প্রতারকরা পেয়ে যাচ্ছে।,তদন্ত সংশ্লিষ্টরা বলছেন, এ মোবাইল অ্যাপ ডাউনলোড করার জন্য বিভিন্ন ধরনের লোভনীয় প্রস্তাব দেওয়া হয়। সেই ফাঁদে পা দিয়েই ভুক্তভোগীরা নিজেদের অজান্তে তাদের তথ্য দিয়ে দিচ্ছেন প্রতারকদের হাতে। বিদেশ থেকে এসব অ্যাপ পরিচালনা করা হয় বলে প্রতারকদের ধরাও কঠিন।,নগর গোয়েন্দা পুলিশের কাউন্টার টেরোরিজম ইউনিটের অতিরিক্ত উপ-কমিশনার আসিফ মহিউদ্দিন বিডিনিউজ টোয়েন্টিফোর ডটকমকে বলেন, “এ ধরনের প্রতারণার শিকার হচ্ছে মূলত তরুণ বয়সীরা। তাদের সহজ শর্তে অল্প টাকা ঋণ দেওয়ার লোভ দেখিয়ে প্রতারণার মাধ্যমে টাকা হাতিয়ে নিচ্ছে প্রতারকরা। আর তাদের চাহিদা মত টাকা পরিশোধ না করলেই সামাজিক যোগাযোগ মাধ্যমে বিভিন্ন অপত্তিকর ছবি পাঠিয়ে হুমকি দেওয়া হচ্ছে।”,ভুক্তভোগী শাকিল আহমেদ খান জানান, চার হাজার টাকা ঋণ নিয়ে পাঁচ হাজার টাকা পরিশোধ করেছেন তিনি। তারপরও তাকে আরও টাকার জন্য হুমকি দেওয়া হচ্ছে।,এ ঘটনায় তিনি গত ৩ জানুয়ারি হালিশহর থানায় একটি সাধারণ ডায়েরি করেন। বিষয়টি এখন তদন্ত করছে মহানগর পুলিশের সাইবার ক্রাইম ইউনিট।,বিডিনিউজ টোয়েন্টিফোর ডটকমকে শাকিল বলেন, প্যান্ডোরা ক্রেডিট অ্যাপের বিজ্ঞাপন তিনি দেখেছিলেন ফেইসবুকে। অ্যাপটি ইনস্টল করার সাথে সাথে কাস্টামার কেয়ার থেকে ফোন করে ঋণ নেওয়ার প্রস্তাব দেওয়া হয়।  ,“এরপর তারা আমার নগদ অ্যাকাউন্ট নম্বরে ৭০০ টাকা পাঠিয়ে দেয়। কিছুদি পর ফোন করে সেই টাকা শোধ করতে বলে। সুদসহ আমার নগদ নম্বরে এক হাজার ৪০৯ টাকা রাখতে বলে তারা। এরপর একটি লিংক পাঠিয়ে দিয়ে আমাকে সাবমিট অপশনে ক্লিক করতে বলে। সেটা করতেই অ্যাকাউন্ট থেকে সব টাকা কেটে নেওয়া হয়।”,পরে একইভাবে চার হাজার ২০ টাকা পাঠানো হয়েছে শাকিলকে। সুদসহ তিনি পরিশোধ করেছেন পাঁচ হাজার ৯ টাকা। কিন্তু এরপর আরও টাকার জন্য চাপ দিতে শুরু করে প্রতারকরা।  ,“এক পর্যায়ে তারা আমার মোবাইল থেকে আমার এবং আমার স্ত্রীর বিভিন্ন ছবি সংগ্রহ করে সেগুলো ‘আপত্তিকর ভাবে এডিট’ করে হোয়াটসঅ্যাপে পাঠাতে শুরু করে। পাশাপাশি আমার আত্মীয়-স্বজনদের ফোন করে বিভিন্ন হুমকি দে্ওয়া শুরু করে।”,গত ২৭ ডিসেম্বর নগরীর পাঁচলাইশ থানায় একই ধরনের একটি অভিযোগ করেন এক নারী।,মহানগর পুলিশের সাইবার ক্রাইম ইউনিটের এসআই সাইদুর রহমান বিডিনিউজ টোয়েন্টিফোর ডটকমকে বলেন, এ মোবাইল অ্যাপটি ডাউনলোড করার পরপরই মোবাইলে থাকা কন্ট্যাক্ট লিস্ট, ছবি, মেইল, ফেইসবুক আইডির তথ্য চলে যায় প্রতারকদের হাতে।,“তারা ভুক্তভোগীদের মোবাইল থেকে পাওয়া ব্যক্তিগত ছবি দিয়ে কিংবা ছবি এডিট করে স্বজনদের পাঠিয়ে বিব্রত করে।”,তদন্ত সংশ্লিষ্টরা জানান, অ্যপটি ডাউনলোড করার পর প্রথম ক্লিকেই চলে যায় লোন আবেদনের অপশনে। সেখানে কিছু তথ্য চাওয়া হয়। সেগুলো দিলে তাদের প্রথমকে কিছু টাকা পাঠিয়ে প্রলুব্ধ করা হয়। পরে সে টাকা সুদসহ পরিশোধ করতে হয় ভুক্তভোগীদের। ওই টাকা পরিশোধ করলে দেওয়া হয় আরও টাকা। সেগুলো নিয়েই মূলত বিপদে পড়েন ভুক্তভোগীরা।,কাউন্টার টেরোরিজম ইউনিটের এসআই রাসিব খান বলেন, “একটি অভিযোগের তদন্ত করতে গিয়ে দেখা গেছে প্রতারকরা কল স্পুফিংয়ের মাধ্যমে ভুক্তভোগীদের কল করে। আবার টাকা পরিশোধের জন্য কোন মোবাইল ব্যাংকিং এজেন্টের নম্বরও তারা দেয় না। তারা একটি লিংক পাঠায়, সেখানে সাবমিট অপশনে ক্লিক করলে টাকা কেটে নেয়। এসব কারণে তাদের শনাক্ত করা কঠিন হয়ে উঠেছে।”,এই প্রতারকরা অ্যাপ ইনস্টলকারীদের ২০-৫০ হাজার টাকা পর্যন্ত সহজশর্তে ঋণ দেওয়ার প্রলোভন দেখায় জানিয়ে অতিরিক্ত উপ-কমিশনার আসিফ মহিউদ্দিন বলেন, “বিভিন্ন ধরনের অনলাইন প্রতারণার বিষয়ে তদন্ত করতে গিয়ে আমরা দেখছি, মূলত বিদেশ থেকেই কোনো চক্র এ ধরনের অ্যাপলিকেশনগুলো পরিচালনা করে। দেশে তাদের কিছু এজেন্ট থাকে, যাদের মাধ্যমে তারা দেশের ভুক্তভোগীদের সাথে যোগাযোগ করে বিভিন্ন ধরনের লোভনীয় অফার দেয়।”,‘প্যান্ডোরা ক্রেডিট’ মোবাইল অ্যাপলিকেশনটিও প্রতারণার জন্য এ ধরনের ‘দেশীয় এজেন্টদের’ ব্যবহার করছে বলে মনে করেন এ পুলিশ কর্মকর্তা। তিনি বলেন, “আমরা তদন্ত শুরু করেছি। যারা এটি পরিচালনার সাথে জড়িত, তাদের খুঁজতে কাজ চলেছে।”,মূলত অসেচতনার কারণে মানুষ এ ধরনের প্রতারণার শিকার হচ্ছে মন্তব্য করে আসিফ মহিউদ্দিন বলেন, “প্রলোভনে পড়ে তারা বিভিন্ন লিংকে প্রবেশ করে। যার মাধ্যমে তাদের ফেইসবুক, মেইলসহ বিভিন্ন আইডি হ্যাকড হচ্ছে।”,ফেইসবুক, মেইল, হোয়াটস আপে কোনো অপরিচিত ব্যক্তি কিংবা মেইল থেকে কোনো লিংক এলে সেগুলোতে প্রবেশ না করার পরামর্শ দেন এই পুলিশ কর্মকর্তা। আর কেউ যদি ফাঁদে পা দিয়ে প্রতারণার শিকার হন, দ্বিধা না করে নিকটস্থ থানায় জিডি করে তা নিয়ে সাইবার ক্রাইম ইউনিটের সাথে যোগাযোগ করতে বলছেন তিনি।,Copyright © 2022, bdnews24",bn,2023-01-13 19:01:00+06:00
Bdnews24,ফুকুশিমার তেজস্ক্রিয় পানি সাগরে ছাড়বে জাপান,world,https://bangla.bdnews24.com/world/b7p2pjatkj,"এ বছর প্রায় ১০ লাখ টন তেজস্ক্রিয় পানি সাগরে ছাড়বে জাপান সরকার। ভূমিকম্প ও সুনামিতে ধ্বংস হয়ে যাওয়া ফুকুশিমা পারমাণবিক বিদ্যুৎ কেন্দ্রের তেজস্ক্রিয় পানিই শোধন করে সমুদ্রে নিষ্কাশন করা হচ্ছে।,ফুকুশিমা কেন্দ্র পরিচালনা কর্তৃপক্ষ বলছে, পানি শোধনের পর তাতে তেজস্ক্রিয় কণার মাত্রা জাতীয় মানদণ্ড অনুযায়ী ঠিক আছে।,আন্তর্জাতিক আণবিক শক্তি সংস্থাও (আইএইএ) শোধিত এই পানি সাগরে ছাড়া নিরাপদ উল্লেখ করে প্রস্তাবটি অনুমোদন করেছে। তবে প্রতিবেশী দেশগুলো বিষয়টি নিয়ে উদ্বেগ প্রকাশ করেছে।,বিবিসি জানায়, পানি সাগরে ছাড়তে প্রায় চার দশক লাগবে বলে ধারণা করা হচ্ছে।,শুক্রবার জাপানের মন্ত্রী হিরোকাজু মাতসুনো বলেছেন, “আমরা এবছরের বসন্ত কিংবা গ্রীষ্মেই পানি সমুদ্রে ফেলব বলে আশা করছি। তবে তার আগে আইএইএ থেকে চূড়ান্ত একটি রিপোর্ট আসার অপেক্ষায় থাকবে সরকার।”,প্রতিবেশী দেশগুলোসহ স্থানীয় জেলে সম্প্রদায় তেজস্ক্রিয় পানি সাগরে ছাড়ার বিরোধিতা করছে। জেলেদের আশঙ্কা, এতে ওই অঞ্চলের সামুদ্রিক খাবারের ওপর আস্থা হারাবে মানুষ।,২০১১ সালের ১১ মার্চ ভয়াবহ এক ভূমিকম্প এবং এ থেকে সৃষ্ট সুনামির বিশাল জলোচ্ছ্বাসে জাপানের ফুকুশিমায় অবস্থিত বিদ্যুৎকেন্দ্রটির চারটি পারমাণবিক চুল্লি প্লাবিত হয়ে বিদ্যুৎ সরবরাহ বন্ধ হয়ে গিয়েছিল।,ফুকুশিমার ওই বিপর্যয়কে তুলনা করা হয় ইউক্রেইনের চেরনোবিল পারমাণবিক দুর্ঘটনার সঙ্গে। দুটি বিপর্যয়েই প্রকৃতি ক্ষতিগ্রস্ত হয়েছে। জীবন বিপন্ন হওয়ায় আশেপাশের এলাকা থেকে লাখো মানুষকে সরিয়ে নেওয়া হয়।,ফুকুশিমার তেজস্ক্রিয় পানি সাগরে ছাড়ার বিষয়টি প্রথম ২০২১ সালের অনুমোদন করে জাপান সরকার। ওই সময় জাপান সরকার বলেছিল, তেজস্ক্রিয় ১০ লাখ টন পানি শোধন করে পর্যায়ক্রমে সাগরে ফেলা হবে।,পারমাণবিক চুল্লি ঠান্ডা রাখতে ব্যবহৃত তেজস্ক্রিয় পানি প্রতিদিনই ফিল্টার হয়ে ট্যাংকে সঞ্চিত হচ্ছে। সাগরে ফেলার আগে এই পানিতে থাকা তেজস্ক্রিয় আইসোটোপ বেশিরভাগই দূর করা হয়েছে। তবে ট্রিটিয়ামের মাত্রা এখনও নিরাপত্তার জাতীয় মানদণ্ডের ওপরে আছে বলে জানিয়েছে বিদ্যুৎকেন্দ্রটি পরিচালনা কোম্পানি টেপকো।,বিশেষজ্ঞরা বলছেন, ট্রিটিয়াম পানি থেকে আলাদা করা খুব কঠিন এবং এর মাত্রা বেশি থাকলেই কেবল তা মানুষের জন্য ক্ষতিকর হতে পারে।ফলে সাগরে পানি ছাড়ার আগে এই ট্রিটিয়ামকে পাতলা করে বিপজ্জনক মাত্রার নিচে নামাতে হবে।,Copyright © 2022, bdnews24",bn,2023-01-13 19:03:00+06:00
Bdnews24,ফিলিপস-ঝড়ে পাকিস্তানে সিরিজ জয় নিউ জিল্যান্ডের,cricket,https://bangla.bdnews24.com/cricket/bgqz2v8iq7,"করাচিতে শুক্রবার ২ উইকেটে জিতেছে কেন উইলিয়ামসনের দল। পাকিস্তানের ২৮০ রান তারা পেরিয়ে গেছে ১১ বল বাকি থাকতে।,হার দিয়ে শুরুর পর টানা দুই জয়ে ২-১ ব্যবধানে সিরিজ জিতেছে নিউ জিল্যান্ড।,ফখর জামানের দারুণ সেঞ্চুরি আর মোহাম্মদ রিজওয়ানের লড়াকু ফিফটিতে এক সময়ে ২ উইকেটে ১৭৫ রানের দৃঢ় ভিতের উপর দাঁড়িয়ে ছিল পাকিস্তান। ব্যাটিং ধসে এরপর ৭ উইকেট হারিয়ে কেবল ১০৫ রান যোগ করতে পারে তারা।,ডেভন কনওয়ে ও উইলিয়ামসনের ফিফটির পরও এই রান নিয়ে জয়ের আশা জাগিয়েছিল পাকিস্তান। কিন্তু সাতে নেমে বিস্ফোরক এক ইনিংসে দলকে জয়ের বন্দরে পৌঁছে দেন ফিলিপস। চারটি করে ছক্কা ও চারে ৪২ বলে তিনি করেন ৬৩ রান।,টস জিতে ব্যাট করতে নেমে দ্বিতীয় ওভারে শান মাসুদকে হারায় পাকিস্তান। গতিময় পেসার লকি ফার্গুসনের বলে কট বিহাইন্ড হওয়া সহ-অধিনায়ক খুলতে পারেননি রানের খাতা। ছন্দে থাকা বাবর আজমকে চার রানে থামান মাইকেল ব্রেসওয়েল।,সপ্তম ওভারে ২১ রানে ২ উইকেট হারিয়ে চাপে পড়া পাকিস্তানকে টানেন ফখর ও রিজওয়ান। সহজাত আক্রমণাত্মক ব্যাটসম্যান ফখর শুরুতে একটু সময় নেন। রিজওয়ান রান করেন একশর কাছাকাছি স্ট্রাইক রেটে।,৬৫ বলে ফিফটি স্পর্শ করেন ফখর, কিপার-ব্যাটসম্যান রিজওয়ানের লাগে ৫৩ বল। তাদের জুটি একশ স্পর্শ করে ১১৩ বলে। রানের গতি আরেকটু বাড়িয়ে ১৫৬ বলে আসে দেড়শ।,পানি পানের বিরতির পরের ওভারেই রিজওয়ানকে বোল্ড করে ১৫৪ রানের জুটি ভাঙেন ইশ সোধি। রিজওয়ানের ৭৪ বলে খেলা ৭৭ রানের ইনিংস গড়া ৬ চারে।,একশ ছুঁয়েই রান আউট হয়ে যান ফখর। বাঁহাতি এই ওপেনার অষ্টম সেঞ্চুরিতে ১০ চার ও এক ছক্কায় ১২২ বলে করেন ১০১।,এরপর দলকে প্রায় একাই টানেন আঘা সালমান। ৪৩ বলে তিনি করেন ৪৫। তাকে কিছুটা সঙ্গ দেওয়া হারিস সোহেল রউফের হেলমেটে ছোবল দেয় ফার্গুসনের গতিময় ডেলিভারি। সেটা সামলে ব্যাটিং চালিয়ে যান হারিস। ২২ রান করে রান আউট হয়ে থামে তার ইনিংস। পরে তার কনকাশন সাব হিসেবে ম্যাচের বাকি অংশে খেলেন কামরান গুলাম।,রান তাড়ায় শুরুটা ভালোই করে নিউ জিল্যান্ড। ২৫ বলে ২৫ রান করে ফিন অ্যালেন রান আউট হলে ভাঙে ৪৩ রানের উদ্বোধনী জুটি। কনওয়ে ও উইলিয়ামসনের পঞ্চাশ ছোঁয়া জুটিতে এগিয়ে যায় সফরকারীরা।,পঞ্চাশ ছুঁয়েই বিদায় নেন কনওয়ে। ৬৫ বলে খেলা তার ৫২ রানের ইনিংস গড়া পাঁচ চার ও এক ছক্কায়। উইলিয়ামসন থামেন রান আউট হয়ে! নিউ জিল্যান্ড অধিনায়কের ৬৮ বলের ইনিংস সাজানো মাত্র দুটি চারে।,দ্রুত রান তোলার চেষ্টায় থাকা ড্যারিল মিচেলকে থামান সালমান। দ্রুত ফেরেন টম ল্যাথাম ও ব্রেসওয়েল। ৩৯তম ওভারে ৬ উইকেট হারিয়ে চাপে পড়া নিউ জিল্যান্ডকে এরপর জয়ের দিকে এগিয়ে নেন ফিলিপস। অন্য প্রান্তে উইকেট পড়লেও পাল্টা আক্রমণে দ্রুত রান করে তিনিই দলকে নিয়ে যান জয়ের বন্দরে।,: ,: ৫০ ওভারে ২৮০/৯ (ফখর ১০১, মাসুদ ০, বাবর ৪, রিজওয়ান ৭৭, হারিস ২২, সালমান ৪৫, নাওয়াজ ৮, উসামা ৬, ওয়াসিম ৭, রউফ ১*, হাসানাইন ৪*; সাউদি ১০-০-৫৬-৩, ফার্গুসন ১০-০-৬৩-২, স্যান্টনার ১০-০-৬৪-০, ব্রেসওয়েল ১০-০-৪৪-১, সোধি ১০-০-৫০-১),: ৪৮.১ ওভারে ২৮১/৮ (অ্যালেন ২৫, কনওয়ে ৫২, উইলিয়ামসন ৫৩, মিচেল ৩১, ল্যাথাম ১৬, ব্রেসওয়েল ৭, ফিলিপস ৬৩*, স্যান্টনার ১৫, সোধি ০, সাউদি ০*; হাসনাইন ৬.১-০-৪২-০, রউফ ৭-০-৪১-০, নাওয়াজ ১০-০-৫৩-১, ওয়াসিম ৫-০-৩৫-২, সালমান ১০-০-৪২-২, উসামা ১০-০-৬১-১),: নিউ জিল্যান্ড ২ উইকেটে জয়ী,: ৩ ম্যাচের সিরিজে ২-১ ব্যবধানে জয়ী নিউ জিল্যান্ড,: গ্লেন ফিলিপস,: ডেভন কনওয়ে,Copyright © 2022, bdnews24",bn,2023-01-13 18:04:00+06:00
Bdnews24,রোহিত-কোহলিকে ছাড়াই ভারত টি-টোয়েন্টি দল,cricket,https://bangla.bdnews24.com/cricket/hi7pgtul6u,"আরেক অভিজ্ঞ ব্যাটসম্যান লোকেশ রাহুলও দলে নেই। নিউ জিল্যান্ডের বিপক্ষে ওয়ানডে সিরিজের দলেও নেই এই ওপেনার। আর পারিবারিক কারণে দুই সিরিজের কোনোটিতেই খেলতে পারবেন না আকসার প্যাটেল।,আগামী ২৭ জানুয়ারি থেকে ১ ফেব্রুয়ারি সময়ের মধ্যে রাঁচি, লক্ষ্ণৌ ও আহমেদাবাদে হবে তিন ম্যাচের সিরিজটি। এতে ভারতকে নেতৃত্ব দেবেন হার্দিক পান্ডিয়া। এ মাসের শুরুতে শ্রীলঙ্কার বিপক্ষে সিরিজেও দলের অধিনায়ক ছিলেন তিনি। আসছে সিরিজে সূর্যকুমার যাদব থাকবেন তার ডেপুটি।,টি-টোয়েন্টিতে দেশকে ১৪৮ ম্যাচে প্রতিনিধিত্ব করা রোহিত ও এই সংস্করণে ১১৫টি ম্যাচ খেলা কোহলিকে ভবিষ্যৎ ভাবনায় বাদ নাকি বিশ্রাম দেওয়া হয়েছে, তা অবশ্য পরিষ্কার করেনি বিসিসিআই। ,৩৫ বছর বয়সী রোহিত ও ৩৪ বছর বয়সী কোহলি অবশ্য ওয়ানডে সিরিজে খেলবেন। টি-টোয়েন্টি সিরিজের আগে আগামী ১৮ থেকে ২৪ জানুয়ারি হবে সিরিজটি। ম্যাচগুলো হবে হায়দরাবাদ, রায়পুর ও ইন্দোরে।,ভারতের টি-টোয়েন্টি দলের আরেকটি উল্লেখযোগ্য দিক পৃথ্বি শয়ের ফেরা। ২০২১ সালের জুলাইয়ে সবশেষ ভারতের বিপক্ষে খেলেছেন তিনি। ইনিংসের শুরুতে মারমুখী ব্যাটিংয়ে দ্রুত রান তুলতে পারদর্শী এই ডানহাতি ব্যাটসম্যান। তারপরও, বিশেষ করে এই ফরম্যাটে তার দলে জায়গা না পাওয়ায় সাম্প্রতিক সময়ে অনেক আলোচনা হয়।,অবশেষে সম্প্রতি রঞ্জি ট্রফিতে আসামের বিপক্ষে মুম্বাইয়ের হয়ে ৩৮৩ বলে ৩৭৯ রানের ইনিংস খেলে নজর কাড়েন পৃথ্বি; প্রথম শ্রেণির ক্রিকেটে যা ভারতীয় ব্যাটসম্যানদের মধ্যে দ্বিতীয় সর্বোচ্চ।,: রোহিত শর্মা, শুবমান গিল, ইশান কিষান, বিরাট কোহলি, শ্রেয়ার আইয়ার, সূর্যকুমার যাদব, কেএস ভারত, হার্দিক পান্ডিয়া, ওয়াশিংটন সুন্দর, শাহবাজ আহমেদ, শার্দুল ঠাকুর, যুজবেন্দ্র চেহেল, কুলদিপ যাদব, মোহাম্মদ শামি, মোহাম্মদ সিরাজ, উমরান মালিক।,: হার্দিক পান্ডিয়া, সূর্যকুমার যাদব, ইশান কিষান, রুতুরাজ গায়কোয়াড়, শুবমান গিল, দিপক হুডা, রাহুল ত্রিপাঠি, জিতেশ শর্মা, ওয়াশিংটন সুন্দর, কুলদিপ যাদব, যুজবেন্দ্র চেহেল, আর্শদিপ সিং, উমরান মালিক, শিভাম মাভি, পৃথ্বি শ, মুকেশ কুমার।,Copyright © 2022, bdnews24",bn,2023-01-13 18:33:00+06:00
Bdnews24,‘রাজশাহীতে থ্রিডি সিনেমা দেখার কথা কখনও ভাবিনি’,glitz,https://bangla.bdnews24.com/glitz/gyi3buprms,"“রাজশাহী বসে পরিবারের সঙ্গে থ্রিডি সিনেমা দেখতে পাব এটা কখনও ভাবিনি। আমার দুই সন্তান এই প্রযুক্তিতে সিনেমা দেখতে খুবই পছন্দ করেছে। এখন সুযোগ পেলেই সিনেমা দেখতে আসব।”,নিজ নগরীর সব সিনেমা হল বন্ধ হয়ে যাওয়ার দীর্ঘ সময় পর সেখানেই সিনেপ্লেক্সে সিনেমা দেখার অনুভূতি জানাচ্ছিলেন রাজশাহীর উপকণ্ঠ কাটাখালী এলাকার কলেজ শিক্ষক সাইফুল ইসলাম।,দুই সন্তান ও স্ত্রীকে নিয়ে তিনি শুক্রবার রাজশাহীর বুলনপাড়া আইবাঁধ সংলগ্ন বঙ্গবন্ধু শেখ মুজিব হাইটেক পার্কে সিনেমা দেখতে এসেছিলেন। এ দিন সেখানে স্টার সিনেপ্লেক্সের ১৯তম স্ক্রিন উদ্বোধন শেষে 'অ্যাভাটার-২' সিনেমার থ্রিডি সংস্করণ এবং 'চিরঞ্জীব মুজিব' এর টুডি সংস্করণ দেখানো হয়।,এ প্রদর্শন কেন্দ্রের অভিজ্ঞতা জানতে চাইতেই রাজশাহী বিশ্ববিদ্যালয়ের শিক্ষার্থী তানফিশা রহমান বললেন, ""জেমস ক্যামেরন অ্যাভাটার ডুওলজি বানিয়েছেন থ্রিডি প্রযুক্তির কথা মাথায় রেখে। সিনেমার প্রথম পার্ট দেখেছিলাম ডিভিডিতে।,“দ্বিতীয় পার্ট যে থ্রিডিতে দেখতে পারব ভাবনায় ছিল না। এত্ত জীবন্ত লেগেছে, মনে হচ্ছে চোখে লেগে আছে! এ এক অন্য অভিজ্ঞতা।"",রাজশাহী নগর ও উপকণ্ঠে সাতটি সিনেমা হল ছিল। আশির দশক থেকে চলতি শতব্দীর প্রথম দশক পর্যন্ত ভালোই চলছিল এসব সিনেমা হল। তবে লোকসানের বোঝা মাথায় নিয়ে ২০১০ সালের পর জেলায় একে একে বন্ধ হতে থাকে এসব সিনেমা হল।,সবশেষ ২০১৮ সালে বন্ধ হয় উপহার সিনেমা হলটি। একের পর এক সিনেমা হল বন্ধ হওয়ায় একেবারেই হলশূন্য হয়ে পড়ে শহরটি। সেই শূন্যতা কাটিয়ে আবারও হলমুখী হবেন রাজশাহী জেলার সিনেমাপ্রেমী মানুষেরা-এমনটাই আশা সিনেপ্লেক্স কর্তৃপক্ষের।,উদ্বোধনী অনুষ্ঠানে সারাদেশে ১০০টি সিনেপ্লেক্স (স্ক্রিন) নির্মাণের স্বপ্নের কথা পুনর্ব্যক্ত করেন দেশের প্রথম মাল্টিপ্লেক্স স্টার সিনেপ্লেক্সের চেয়ারম্যান মাহবুব রহমান রুহেল।,""বর্তমানে আমাদের ১৯টি সিনেপ্লেক্স আছে। এখন সিনেমা মুক্তির এক মাসের মধ্যে প্রযোজকের লগ্নিকৃত অর্থ ফিরে আসা সম্ভব। আমাদের স্বপ্ন- দেশে ১০০টি সিনেপ্লেক্স নির্মাণ করা। তাহলে মুক্তির এক সপ্তাহের মধ্যে সিনেমার নির্মাণ ব্যয় উঠে আসবে। এভাবেই চলচ্চিত্র ঘুরে দাঁড়াবে বলে আমার বিশ্বাস।“,অনুষ্ঠানে তথ্যমন্ত্রী হাসান মাহমুদ বলেন, ""হাইটেক পার্কে স্বাভাবিকভাবেই প্রযুক্তি সংক্রান্ত কাজকর্ম চলবে। তবে তার ফাঁকে বিনোদনও প্রয়োজন। সেটার দ্বার খুলে দিয়েছে স্টার সিনেপ্লেক্স।,""যখনই সিনেমা হল বাড়ে, আমার ভালো লাগে। তাই আমাকে পলক (আইসিটি প্রতিমন্ত্রী) এখানে আসার ব্যাপারে যখন বলেন, সঙ্গে সঙ্গে আমি রাজি হয়ে যাই। তবে পলকের কাছে আমার আরেকটি দাবি, এখানে যেন অন্তত আরও একটি হল করে দেওয়া হয়। তাহলে পূর্ণতা পাবে।"",সিনেমার গুরুত্ব তুলে ধরতে গিয়ে তথ্যমন্ত্রী বলেন, ""সিনেমা শুধু বিনোদন দেয় না, এটি মানুষের তৃতীয় চোখ খুলে দেয়। সমাজের আড়ালে থাকা বিষয়গুলো উন্মোচন করে, দায়িত্বশীলদের আরও দায়িত্ববান করে তোলে। সিনেমা সমসাময়িক কালকে সংরক্ষণ করে।"",স্মার্ট, উদার ও প্রগতিশীল প্রজন্ম গড়ে তোলার জন্য সাংস্কৃতিক বিপ্লব প্রয়োজন বলে মন্তব্য করেন তথ্য ও প্রযুক্তি প্রতিমন্ত্রী জুনাইদ আহমেদ পলক।,তিনি বলেন, “রাজনৈতিক মুক্তি এবং স্বাধীনতা দিয়ে গেছেন বঙ্গবন্ধু, অর্থনীতির দিশা দিয়েছেন প্রধানমন্ত্রী শেখ হাসিনা; আর এই অর্থনৈতিক সমৃদ্ধিকে টেকসই করতে হলে প্রয়োজন একটি সাংস্কৃতিক বিপ্লবের।,""তার জন্য আমাদের প্রজন্মের কাছে সুস্থ বিনোদন পৌঁছে দিতে হবে। তাই রাজশাহীবাসী ও এখানকার তরুণদের জন্য প্রধানমন্ত্রীর উপহার এই আধুনিক সিনেমা থিয়েটার।"",সিনেমায় এখন ‘সুবাতাস বইছে’ মন্তব্য করে অনুষ্ঠানে অভিনেত্রী আজমেরী হক বাঁধন বলেন, ""এর পেছনে স্টার সিনেপ্লেক্সের গুরুত্বপূর্ণ ভূমিকা আছে। তারা দেশের দর্শকদের বিশ্বমানের প্রযুক্তিতে সিনেমা দেখিয়ে আসছে। আশা করি, তাদের এ প্রচেষ্টা অব্যাহত থাকবে।"",রাজশাহী রেঞ্জের ডিআইজি আব্দুল বাতেনসহ অন্যরা অনুষ্ঠানে উপস্থিত ছিলেন।,২০০৪ সালের ৮ অক্টোবর ঢাকার বসুন্ধরা সিটি শপিং মলে যাত্রা শুরু করে দেশের প্রথম মাল্টিপ্লেক্স সিনেমা হল ‘স্টার সিনেপ্লেক্স’। বর্তমানে এর ঢাকায় ৫টি ও চট্টগ্রামে ১টি শাখা রয়েছে। এছাড়া ঢাকার উত্তরা এবং বগুড়ায় নতুন শাখার নির্মাণকাজ চলছে।,Copyright © 2022, bdnews24",bn,2023-01-13 18:28:00+06:00
Bdnews24,ভারত টেস্ট দলে সূর্যকুমার-ইশান,cricket,https://bangla.bdnews24.com/cricket/laamxniiid,"ভারতীয় ক্রিকেট বোর্ড (বিসিসিআই) শুক্রবার ১৭ সদস্যের দল ঘোষণা করেছে। জায়গা পেয়েছেন রবীন্দ্র জাদেজা। চোটের জন্য গত অগাস্ট থেকে দলের বাইরে থাকা বাঁহাতি এই অলরাউন্ডারের খেলা নির্ভর করছে ফিটনেসের উপর।,স্পিন আক্রমণে তার সঙ্গী রবিচন্দ্রন অশ্বিন, আকসার প্যাটেল ও কুলদিপ যাদব।,দলে নেই ভারতের পেস আক্রমণের সবচেয়ে বড় অস্ত্র জাসপ্রিত বুমরাহ। কয়েক দিন আগেও মনে হচ্ছিল, তিনি ফেরার খুব কাছেই আছেন। তবে পরে বিসিসিআই জানায়, আরও কিছু দিন সময় লাগতে পারে ডানহাতি এই পেসারের।,তার অনুপস্থিতিতে পেস আক্রমণ সামলাবেন মোহাম্মদ শামি, উমেশ যাদব, মোহাম্মদ সিরাজ ও জয়দেব উনাদকাট।,গাড়ি দুর্ঘটনায় আহত হওয়া রিশাভ পান্ত লম্বা সময়ের জন্য ছিটকে গেছেন। তার অনুপস্থিতিতে টেস্টের দুয়ার খুলে গেছে ইশানের সামনে। একাদশে জায়গা পেতে তাকে লড়াই করতে হবে আরেক কিপার-ব্যাটসম্যান কেএস ভারতের সঙ্গে।,২০১৪ সালে প্রথম শ্রেণির ক্রিকেটে অভিষেক হয় ইশানের। ৪৮ ম্যাচে ৩৮.৭৬ গড়ে ২ হাজার ৯৮৫ রান করেছেন তিনি। সর্বোচ্চ ২০১৬ সালে দিল্লির বিপক্ষে খেলা ২৭৩।,টি-টোয়েন্টিতে দুর্দান্ত ছন্দে থাকা সূর্যকুমারের প্রথম শ্রেণির ক্রিকেটে অভিষেক হয় ২০১০ সালে। ৭৯ ম্যাচে ৪৪.৭৯ গড়ে তিনি করেছেন ৫ হাজার ৫৪৯ রান।,চোটের জন্য বাংলাদেশের বিপক্ষে সবশেষ সিরিজে না খেলা নিয়মিত অধিনায়ক রোহিত শর্মা অনুমিতভাবেই ফিরেছেন দলে।,আগামী ৯ ফেব্রুয়ারি শুরু হবে প্রথম টেস্ট।,: রোহিত শর্মা (অধিনায়ক), লোকেশ রাহুল (সহ-অধিনায়ক), শুবমান গিল, চেতেশ্বর পুজারা, বিরাট কোহলি, শ্রেয়াস আইয়ার, কেএস ভারত (উইকেটরক্ষক), ইশান কিষান (উইকেটরক্ষক), রবিচন্দ্রন অশ্বিন, আকসার প্যাটেল, কুলদিপ যাদব, রবীন্দ্র জাদেজা, মোহাম্মদ শামি, মোহাম্মদ সিরাজ, উমেশ যাদব, জয়দেব উনাদকাট, সূর্যকুমার যাদব। ,Copyright © 2022, bdnews24",bn,2023-01-13 18:21:00+06:00
Bdnews24,"টিভি সূচি (শনিবার, ১৪ জানুয়ারি ২০২৩)",sport,https://bangla.bdnews24.com/sport/1f7rxkupb9,"কুমিল্লা ভিক্টোরিয়ান্স-ফরচুন বরিশাল, বেলা ১:৩০,চট্টগ্রাম চ্যালেঞ্জার্স-ঢাকা ডমিনেটর্স, সন্ধ্যা ৬:৩০,অ্যাডিলেইড স্ট্রাইকার্স-ব্রিজবেন হিট, সকাল ১১টা,মেলবোর্ন রেনেগেডস-মেলবোর্ন স্টার্স, দুপুর ২:৩০,ম্যানচেস্টার ইউনাইটেড-ম্যানচেস্টার সিটি, সন্ধ্যা ৬:৩০,লিভারপুল-ব্রাইটন অ্যান্ড হোভ অ্যালবিয়ন, রাত ৯টা,বোর্নমাউথ-ব্রেন্টফোর্ড, রাত ১১:৩০,Copyright © 2022, bdnews24",bn,2023-01-14 02:04:00+06:00
Bdnews24,ঘন কুয়াশায় ঢেকে আছে চুয়াডাঙ্গা,samagrabangladesh,https://bangla.bdnews24.com/samagrabangladesh/n1g7cvhyn8,"চুয়াডাঙ্গা ঘন কুয়াশায় ঢেকে আছে; সামান্য দূরের কিছুও দেখা যাচেছ না। সড়কে যানবাহন চলছে ধীর গতিতে, হেড লাইট জালিয়ে। ,চুয়াডাঙ্গা আবহাওয়া অফিসের ইনচার্জ রকিবুল হাসান জানান, শনিবার সকাল ৯টায় জেলার সর্বনিম্ন ১৪ দশমিক ০ ডিগ্রি সেলসিয়াস তাপমাত্রা রেকর্ড করা হয়েছে। ,তিনি বলেন, সকাল থেকে ঘন কুয়াশায় ঢেকে রয়েছে। সূর্য দেখা যায়নি। দুপুরের আগে কুয়াশা কাটবে না। দুপুরের পর সূর্য দেখা দিতেও পারে। ,এদিকে শীতের মধ্যেও সংসার চালাতে কাজে বের হতে হচ্ছে নিম্ন আয়ের মানুষদের। তারপরও অনেকের কপালে জুটছে না কাজ; বেচাকেনা বন্ধ দোকানিদের।   ,চুয়াডাঙ্গা বড় বাজারের কুল ব্যবসায়ী হযরত আলী বলেন, “কুয়াশার কারণে কিছুই দেখা যাচ্ছে না। ক্রেতাও নাই, বিক্রিও নাই। ৬০ টাকার কুল ২০ টাকাতেও কেউ কিনছে না।”,চুয়াডাঙ্গা বড় বাজারে নিত্য প্রয়োজনীয় দ্রব্য কিনতে আসা শহরের গুলশানপাড়ার ইদ্রিস আলী বলেন, “সকাল ৯টার সময়ও কুয়াশা কাটে নাই। আমি একটি অটোরিকশায় করে এসেছি। কিছু দেখা যাচ্ছে না, তাই খুব ভয়ে ভয়ে ছিলাম। যদি দুর্ঘটনা ঘটে।”,চুয়াডাঙ্গা শহরের ভ্যান চালক আব্বাস মণ্ডল জানান, ভোরে তিনি শহীদ হাসান চত্বরে এসে দেখেন কুয়াশায় চারদিক ঢাকা। সামান্য দূরেও কিছু নজরে পড়ছে না। শহরে লোকজনও কম। যাত্রী নেই; ফলে কোনো আয় হয়নি।,Copyright © 2022, bdnews24",bn,2023-01-14 05:18:00+06:00
Bdnews24,ফেনীতে বাসচাপায় বাইক আরোহী স্কুলছাত্র নিহত,samagrabangladesh,https://bangla.bdnews24.com/samagrabangladesh/nn71okay4c,"ফেনীতে বাসচাপায় মোটরসাইকেল আরোহী ১৫ বছরের এক কিশোরের মৃত্যু হয়েছে। ,সদর উপজেলার পাঁচগাছিয়া বাজার এলাকার ফেনী-নোয়াখালী মহাসড়কে শুক্রবার রাতে এ দুর্ঘটনা ঘটে বলে ফেনী মডেল থানার ওসি মো. নিজাম উদ্দিন জানান। ,নিহত আশরাফুল হক ফাহিম সদর উপজেলার পাঁচগাছিয়া ইউনিয়নের মাথিয়ারা গ্রামের সেরাজুল হক বাচ্চুর ছোট ছেলে। ,আশরাফুল পাঁচগাছিয়া এ জেড খান মেমোরিয়াল স্কুল অ্যান্ড কলেজের নবম শ্রেণির শিক্ষার্থী ছিলো। তার লাশ উদ্ধার করে ময়নাতদন্তের জন্য ফেনী জেনারেল হাসপাতাল মর্গে পাঠিয়েছে পুলিশ। ,প্রত্যক্ষদর্শীর বরাতে ওসি নিজাম বলেন, আশরাফুল শুক্রবার রাতে মোটরসাইকেল চালিয়ে পাঁচগাছিয়া ফুড অ্যান্ড ফান্ড রেস্তোরাঁর সামনে গেলে বিপরীত থেকে আসা যাত্রীবাহী জোনাকি পরিবহনের একটি বাস তাকে চাপা দেয়। এতে ঘটনাস্থলেই আশরাফুলের মৃত্যু হয়।,দুর্ঘটনা কবলিত মোটরসাইকেলটি উদ্ধার করা হয়েছে এবং এ ঘটনায় আইনগত ব্যবস্থা গ্রহণের প্রক্রিয়া চলছে বলে জানান এ পুলিশ কর্মকর্তা।,Copyright © 2022, bdnews24",bn,2023-01-14 04:04:00+06:00
Bdnews24,লিথুয়ানিয়া-লাটভিয়ার গ্যাস পাইপলাইনে বড় ধরনের বিস্ফোরণ,world,https://bangla.bdnews24.com/world/sr3ekq4uqp,"লিথুয়ানিয়া ও লাটভিয়াকে সংযুক্তকারী একটি গ্যাস পাইপলাইনে বড় ধরনের বিস্ফোরণ ঘটেছে, কিন্তু সেখানে হামলার কোনো প্রমাণ তাৎক্ষণিকভাবে পাওয়া যায়নি বলে জানিয়েছে লিথুয়ানিয়ার গ্যাস ট্রান্সমিশন কোম্পানি অ্যাম্বার গ্রিড।,শুক্রবার লিথুয়ানিয়ার উত্তরাঞ্চলে লাটভিয়ার সীমান্তের নিকটবর্তী পাসভালিসে বিস্ফোরণের এ ঘটনা ঘটেছে।,লিথুয়ানিয়ার রাষ্ট্রায়ত্ত গণমাধ্যম এলআরটিতে সম্প্রচারিত ভিডিওতে দেখা গেছে, আগুনের শিখায় রাতের আকাশ আলো হয়ে আছে। বিস্ফোরণের পর আগুনের শিখা ৫০ মিটার পর্যন্ত উঠে গিয়েছিল এবং অন্ততপক্ষে ১৭ কিলোমিটার দূর থেকে দেখা যাচ্ছিল। তবে বিস্ফোরণে কারও আহত হওয়ার খবর হয়নি।,লিথুয়ানিয়ার পাইপলাইন গ্রিড কোম্পানির প্রধান নির্বাহী জানিয়েছেন, আগুন নিভিয়ে ফেলা হয়েছে।,এক সংবাদ সম্মেলনে অ্যাম্বার গ্রিডের প্রধান নির্বাহী কর্মকর্তা (সিইও) নেমুনাস বিকনিয়ুস বলেছেন, “প্রাথমিক মূল্যায়ন অনুযায়ী আমরা ক্ষতিকর কোনো কারণ দেখতে পাইনি, কিন্তু তদন্তে সম্ভাব্য সবকিছুই খতিয়ে দেখা হবে।”  ,বিস্ফোরণের কারণে লিথুয়ানিয়া থেকে লাটভিয়ায় গ্যাস সরবরাহ বিচ্ছিন্ন হয়ে গেলেও বিকনিয়ুস জানিয়েছেন, সমান্তরাল আরেকটি পাইপলাইন আছে এবং অ্যাম্বার সেটি ব্যবহার করে সরবরাহ আবার চালুর পরিকল্পনা করেছে।,“আমরা কয়েক ঘণ্টার মধ্যে তুলনামূলক পরিমাণ গ্যাস সরবরাহ পুনরায় শুরু করার পরিকল্পনা করেছি। এই ঘটনার কোনো প্রভাব গ্রাহকরা অনুভব করবে না, এমনটিই পরিকল্পনা করেছি আমরা,” সাংবাদিকদের বলেছেন তিনি।  ,যুদ্ধবিধ্বস্ত ইউক্রেইনের মতো লিথুয়ানিয়ার সঙ্গেও রাশিয়ার সীমান্ত আছে আর দেশটি বাল্টিক সাগরের তীরবর্তী। এই বাল্টিক সাগর হয়ে রাশিয়া থেকে জার্মানিতে যাওয়া নর্ড স্ট্রিম গ্যাস পাইপলাইন গত বছর কয়েকটি বিস্ফোরণে ধ্বংস হয়।,Copyright © 2022, bdnews24",bn,2023-01-14 04:10:00+06:00
Bdnews24,২৮ বছর বয়সেই চলে গেলেন ভারতীয় পেসার,cricket,https://bangla.bdnews24.com/cricket/b177n6yu7i,"হাসপাতালে ভেন্টিলেটরে রাখা হয়েছিল তাকে। শেষ পর্যন্ত ‘মাল্টি অর্গ্যান ফেইলিউর’ তাকে ঠেলে দেয় মৃত্যুর পথে। হিমাচল প্রদেশের এই পেসারের অকাল মৃত্যুতে শোকের ছায়া নেমে আসে ভারতীয় ক্রিকেটে।,রঞ্জি ট্রফিতে এবার ২ ম্যাচ খেলে ১২ উইকেট নেন সিধার্থ। গত ২০ ডিসেম্বর বাংলার বিপক্ষে ইডেন গার্ডেনসে নেন ৫ উইকেট। প্রথমবার ৫ উইকেট পাওয়ার ম্যাচটিই হয়ে রইল তার ক্যারিয়ারের শেষ ম্যাচ।,গত ৩ থেকে ৬ জানুয়ারি বরোদার বিপক্ষে হিমাচল প্রদেশের ম্যাচ ছিল ভদোদরায়। দলের সঙ্গে সেখানে যান সিধার্থ। কিন্তু ৩১ ডিসেম্বর অনুশীলনে শ্বাস-প্রশ্বাসের সমস্যা হলে সেদিনই তাকে হাসপাতালে ভর্তি করা হয়।,হিমাচল প্রদেশ ক্রিকেট সংস্থার সাবেক প্রধান ও আইপিএল গভর্নিং কাউন্সিলের চেয়ারম্যান অরুণ ধুমাল স্পোর্টস্টারকে বলেন, হাসপাতালে চিকিৎসকরা চেষ্টায় কোনো কমতি রাখেননি।,“খুবই দুর্ভাগ্যজনক। সে তো ভালোই ছিল, রঞ্জিতে দুই ম্যাচে এবার দারুণ করেছে। বরোদার বিপক্ ম্যাচের আগে অসুস্থতা অনুভব করলে তাকে হাসপাতালে ভর্তি করানো হয়। কয়েকটি পরীক্ষায় দেখা যায়, তার ক্রিয়েটিনিন লেভেল বেশ উঁচুতে। ক্রমে তার কিডনিসহ অন্যান্য অঙ্গ আক্রান্ত হতে থাকে। চিকিৎসকরা অনেক চেষ্টা করেও বাঁচাতে পারেননি।”,“আমরা নিয়মিত তার খোঁজ রাখছিলাম। মাঝে একদিন উন্নতির আভাস দেখা যায়। আমরা আশাবাদী ছিলাম যে সে কাটিয়ে উঠবে। কিন্তু দুর্ভাগ্যজনকভাবে মাল্টি অর্গ্যান ফেইলিউর হয়ে যায়। হিমাচল প্রদেশের জন্য সম্ভাবনাময় ক্রিকেটার ছিল সে। পরিবার ও কাছের মানুষদের অনেক স্বপ্ন ছিল তাকে নিয়ে। কিন্তু আমরা পারলাম না তাকে বাঁচাতে।”,প্রথম শ্রেণির ক্যারিয়ারে ৬ ম্যাচ খেলে সিধার্থের উইকেট ২৫টি, ৬টি লিস্ট ‘এ’ ম্যাচে উইকেট ৮টি। ২০১২-২২ মৌসুমে বিজয় হাজারে ট্রফি জয়ী হিমাচল দলের অংশ ছিলেন তিনি, ফাইনালে ভালো বোলিং করে অবদান রাখেন দলের জয়ে।,Copyright © 2022, bdnews24",bn,2023-01-14 06:00:00+06:00
Bdnews24,পাটুরিয়া-দৌলতদিয়া: কুয়াশায় সাড়ে ৪ ঘণ্টা বন্ধ থাকল ফেরি,samagrabangladesh,https://bangla.bdnews24.com/samagrabangladesh/g0vck8r6sb,"ঘন কুয়াশার কারণে সাড়ে চার ঘণ্টা ব‌ন্ধ থাকার পর পাটু‌রিয়া-দৌলতদিয়া রুটে ফে‌রি চলাচল আবার শুরু হ‌য়ে‌ছে।,কুয়াশা কিছুটা কমে যাওয়ায় শনিবার সকাল সাড়ে ১০টায় ফেরি চলাচল শুরু হয় বলে বিআইড‌ব্লিউ‌টি‌সি পাটুরিয়া ঘাট শাখার সহকারী ব‌্যবস্থাপক আব্দুস সালাম জানান।,ঘন কুয়াশার কারণে শনিবার ভোর ৬টা থেকে এ রুটে ফেরি চলাচল বন্ধ হয়ে গেলে ঘাট এলাকায় প্রায় শতাধিক ছোট-বড় যানবাহন আটকা পড়ে। এতে ভোগান্তিতে পড়েন চালক ও যাত্রীরা।,আব্দুস সালাম বলেন, দৌলতদিয়া প্রান্তে আটকা পড়া গাড়ির মধ্যে পণ্যবাহী ট্রাকের সংখ্যাই বেশি। যাত্রী ও গাড়ির চাপ থাকায় ১৩টি ফেরি দিয়ে পারাপার করা হচ্ছে।,বিআইড‌ব্লিউ‌টি‌সি দৌলতদিয়া ঘাট শাখার ব‌্যবস্থাপক মো. সালাহউদ্দিন বিডিনিউজ টোয়েন্টিফোর ডটকমকে বলেন, মধ্যে রাত থেকেই কুয়াশা পড়তে থাকে। ভোর সাড়ে ৬টার দি‌কে হঠাৎ করে কুয়াশার ঘনত্ব বেড়ে যায়।, “সে সময় নদী পথ দৃষ্টি সিমার বাইরে চলে গেলে নৌ-দুর্ঘটনা এড়া‌তে দৌলতদিয়া-পাটুরিয়া রু‌টে ফে‌রি চলাচল বন্ধ ক‌রে দেওয়া হয়।” ,Copyright © 2022, bdnews24",bn,2023-01-14 05:47:00+06:00
Bdnews24,ঝিনাইদহে পৃথক বাইক দুর্ঘটনায় নিহত ৩,samagrabangladesh,https://bangla.bdnews24.com/samagrabangladesh/1r9k8f0olt,"ঝিনাইদহে পৃথক সড়ক দুর্ঘটনায় তিন মোটরসাইকেল আরোহীর প্রাণ গেছে। ,শনিবার সকালে সদর উপজেলার কয়ারগাছি ও শৈলকুপা উপজেলার মুড়োতলা নামক স্থানে এ দুর্ঘটনা ঘটে। ,নিহতরা হলেন-কালীগঞ্জ উপজেলার ষাটবাড়িয়া মনোহরপুর গ্রামের রবিউল ইনলামের ছেলে শাকিল হোসেন (২২), একই গ্রামের মিতুল বিশ্বাসের ছেলে রাকিব হোসেন রকি (২১) ও শৈলকুপা উপজেলার পদমদী গ্রামের সোহরাব বিশ্বাসের ছেলে তুষার বিশ্বাস (৩৫)। ,বারোবাজার হাইওয়ে থানার ওসি মঞ্জুরুল আলম বলেন, সকালে ৮টার দিকে কালীগঞ্জ উপজেলার ষাটবাড়িয়া মনোহরপুর গ্রাম থেকে মোটরসাইকেলে ঝিনাইদহ শহরে যাচ্ছিলেন শাকিল হোসেন ও রাকিব হোসেন রকি। ,“পথে ঝিনাইদহ-যশোর মহাসড়কের সদর উপজেলার কয়ারগাছি এলাকায় বিপরীত দিক থেকে আসা একটি ইটবোঝাই ট্রাক তাদের চাপা দেয়। এতে ঘটনাস্থলেই দুইজনের মৃত্যু হয়।”,শৈলকুপা থানার ওসি মো. আমিনুল ইসলাম বলেন, সকাল ১০টার দিকে উপজেলার মুড়োতলা এলাকায় ঢাকা থেকে আসা গোল্ডেন লাইন পরিবহন বাসের সঙ্গে মুখোমুখি সংঘর্ষে মোটরসাইকেল আরোহী তুষার বিশ্বাস গুরুতর আহত হন।,“তাকে উদ্ধার করে উপজেলা স্বাস্থ্য কমপ্লেক্সে নিয়ে গেলে চিকিৎসক তাকে মৃত ঘোষণা করে।”,বাসটি আটক করা হয়েছে বলে জানান এ পুলিশ কর্মকর্তা।,Copyright © 2022, bdnews24",bn,2023-01-14 06:38:00+06:00
Bdnews24,রোনালদোকে প্রেরণা মেনে জীবনের নানা বাঁকে রবিউলের ছুটে চলা,cricket,https://bangla.bdnews24.com/cricket/lphi0dm6at,"কুমিল্লা ভিক্টোরিয়ান্সের বিপক্ষে মোহাম্মদ নাবিকে আউট করে লাফিয়ে উঠে দুই হাত ছড়িয়ে কিংবা খুলনা টাইগার্সের বিপক্ষে উইকেট পেয়ে দুই হাত বুকের কাছে নিয়ে চোখ বন্ধ করে রাখা উদযাপনে ক্রিস্তিয়ানো রোনালদোকে মনে করিয়েছেন রবিউল। পর্তুগিজ মহাতারকাকে দেখে ‘৭ নম্বর’ জার্সিও পরেন ২৩ বছর বয়সী পেসার।,চট্টগ্রামের জহুর আহমেদ চৌধুরি স্টেডিয়ামে শুক্রবার রাতে খুলনার বিপক্ষে ম্যাচ জেতানো পারফরম্যান্সের পর সংবাদ সম্মেলনে রবিউল শোনান তার জীবনের গল্প। জীবনের নানা বাঁকে হোঁচট খেয়ে যখন মুখ থুবড়ে পড়েছেন, আবার তাকে সোজা হয়ে দাঁড়ানোর সাহস জুগিয়েছে সহস্র মাইল দূরে থাকা রোনালদোর অদৃশ্য প্রেরণা। নানা প্রতিকূলতার বন্ধুর পথে তাকে বন্ধু হয়ে এগিয়ে নিয়েছেন দুই বড় ভাই। কত ত্যাগ তাদের! ,জীবনের প্রথম সংবাদ সম্মেলনে শুরুর দিকের রবিউল ভোলেননি তার প্রথম জীবনের কোচদের কথাও।,নিউ জিল্যান্ডে হওয়া ২০১৮ সালের অনূর্ধ্ব-১৯ বিশ্বকাপটা তেমন ভালো কাটেনি রবিউলের। চার ম্যাচে উইকেট পেয়েছিলেন ৩টি। তবু দেশে ফেরার পরপরই ঢাকা প্রিমিয়ার লিগে তাকে দলে নেয় শেখ জামাল ধানমন্ডি ক্লাব। অভিষেক আসরেই ১৪ ম্যাচে ২৭ উইকেট নিয়ে নিজের সামর্থ্যের জানান দেন তিনি। পরের মৌসুমে খেলাঘর সমাজ কল্যাণ সমিতির হয়ে ১১ ম্যাচে পান ২২ উইকেট।,দুই আসরে ভালো করলেও পেসারদের চিরশত্রু চোট থাবা বসায় আততায়ী হয়ে। লম্বা সময় বাইরে কাটিয়ে মাঠে ফেরার পর আলোয় আসতে সময় লেগে যায় তার। অনিশ্চয়তায় পড়ে যায় প্রিমিয়ার লিগে অংশগ্রহণও। গত মৌসুমে প্রাইম ব্যাংক ক্রিকেট ক্লাবে সুযোগ পেলেও ৪টির বেশি ম্যাচে মাঠে নামা হয়নি তার। বিরুদ্ধ স্রোত তাকে ঠেলে দেয় অনেক দূরে।,এরপর আবার তার লড়াই শুরু ক্রিকেটের মূল মোহনায় ফেরার।,জাতীয় ক্রিকেট লিগ দিয়ে শুরু হওয়া ঘরোয়া মৌসুমটা ভালোই কাটছে রবিউলের। দেশের প্রথম শ্রেণির ক্রিকেটের সবচেয়ে বড় আসরে চ্যাম্পিয়ন রংপুর বিভাগের হয়ে চার ম্যাচে একবার ৫ উইকেটসহ তার শিকার ১৭ উইকেট।,পরে বিসিএলের দীর্ঘ পরিসরের সংস্করণে এক রাউন্ডে ৬১ রানে নেন ৪ উইকেট। এই দুই টুর্নামেন্টের মাঝে বিসিএলের ওয়ানডে সংস্করণে ৩ ম্যাচে ৬ উইকেট নেন ওভারপ্রতি স্রেফ ৪.০৩ রান খরচায়। তবু বিপিএলে দল পাওয়ার পর বিশ্বাসই করতে পারছিলেন না রবিউল।,খারাপ সময় পেছনে ফেলে ছুটতে থাকা এই পেসারের বিপিএলটাও বেশ ভালো যাচ্ছে। কুমিল্লার বিপক্ষে ২ উইকেট দিয়ে শুরুর পর মাঝে ফরচুন বরিশালের বিপক্ষে ম্যাচে তার শিকার এক ব্যাটসম্যান। খুলনার বিপক্ষে ২২ রান দিয়ে ৪ উইকেট পেয়ে ম্যাচ সেরার পুরস্কারও জেতেন তিনি।,ম্যাচ শেষে সংবাদ সম্মেলনে অবধারিতভাবেই আসে রবিউলের উদযাপন নিয়ে প্রশ্ন। মুখে হাসি নিয়ে তিনি শোনান তার জীবনের প্রেরণার উৎস আর আদর্শের কথা।,“আমার উদযাপন নিয়ে সবাই অনেক উৎসুক। উদযাপনের পেছনে যে আইকনিক মানুষটা (রোনালদো) আছেন, তিনি আমার জন্য অনেক গুরুত্বপূর্ণ। আসল কথা হচ্ছে, প্রত্যেকটা খেলোয়াড় কাউকে না কাউকে অনুসরণ করে, আমিও একজনকে অনুসরণ করি।”,“উনার ওয়ার্ক এথিকস বলেন, কঠোর পরিশ্রমী, অনেক শক্ত মানসিকতার। খুব খারাপ পরিস্থিতিতেও দলকে যেকোনো ভাবে কামব্যাক করাতে পারেন, বড় মঞ্চেও। এরকম একটা বিশ্ব মহাতারকার কাছ থেকে কিছুটা হলেও যদি আমি নিজের ভেতর নিতে পারি... কঠোর পরিশ্রম বলেন, শক্ত মানসিকতা বলেন, যেটা হোক… সেটা আমার জন্য অনেক সৌভাগ্যের ব্যাপার।”,১০ বছর বয়সে ক্রিকেটে হাতেখড়ি রবিউলের। তার আগে থেকেই ফুটবলের রোনালদোর ভক্ত তিনি।,“উনার (রোনালদো) খেলা দেখি ২০০৬-০৭ থেকে। হয়তো যখন উনি ম্যানচেস্টার ইউনাইটেডে যোগ দিয়েছেন, তারপর থেকে উনাকে অনুসরণ করি। উনাকে দেখলে মনে হয়, উনি জেতার জন্য যে কোনো কিছু করতে পারেন, যে কোনো কিছু।”,“ছোটবেলায় হয় না যে, কাউকে ভালো লাগলে মনে প্রাণে বসে যায়… ওরকমই। রিয়াল মাদ্রিদে দুর্দান্ত সময় কাটানোর পর, এত চ্যাম্পিয়ন্স লিগ, এত ট্রফি... জুভেন্টাসে যাওয়ার পর... এখনও যেভাবে শক্ত মানসিকতার পরিচয় দিয়ে যাচ্ছেন, এটা অনেক বড় কিছু। এগুলোই অনুসরণ করা হয়। নিজেকেও ওভাবে উজ্জীবিত করি যে, একটা মানুষ কঠোর পরিশ্রম দিয়ে এত কিছু করতে পারলে আমিও মানুষ, আমিও ইনশাআল্লাহ অনেক কিছু করতে পারব।”,ধাক্কা খেয়ে টালমাটাল হলেও আবার সোজা হয়ে ছুটে চলার যে প্রেরণা, সেটির ছাপ দেখা গেছে খুলনার বিপক্ষে রবিউলের বোলিংয়েও। নিজের প্রথম ওভারে জোড়া বাউন্ডারিতে ১২ রান দেন তিনি। তবে পরের তিন ওভারে দারুণভাবে ঘুরে দাঁড়িয়ে স্রেফ ১০ রান দিয়ে উইকেট নেন  চারটি।,রবিউলের কণ্ঠে ফুটে উঠল, তার জীবনবোধই এখানে মিশে গেছে ক্রিকেেটর ২২ গজে।,টি-টোয়েন্টিতে যে কোনো ওভারেই বাউন্ডারি হওয়াটা স্বাভাবিক। বিশেষ করে চট্টগ্রামের উইকেটে ১৭০-১৮০-১৯০, এমনকি ২০০ রানও তাড়া করা সম্ভব। যে রকম বললাম, কামব্যাক করাটা খুব গুরুত্বপূর্ণ। একটা খারাপ পরিস্থিতি থেকে কামব্যাক করার জন্য একটা শক্ত মানসিকতার প্রয়োজন হয়। চাপের মুখে যখন অনুধাবন করতে পেরেছি যে প্রথম ওভারটা অনেক খরুচে হয়ে গেছে, তখন চিন্তা করেছি যে যখনই পরের ওভার আসে, শক্তভাবে ঘুরে দাঁড়ানোর চেষ্টা করব।”,নিজের বিপিএল ক্যারিয়ারেও ঘুরে দাঁড়ানোর গল্প লিখছেন রবিউল। ২০১৯ সালের জানুয়ারিতে চিটাগং ভাইকিংসের হয়ে এই ফ্র্যাঞ্চাইজি টুর্নামেন্টে অভিষেক তার। রংপুর রাইডার্সের বিপক্ষে প্রথম ম্যাচে ৪ ওভারে খরচ করেন ৫৪ রান।,পরের ম্যাচে ৩.৩ ওভারে দেন ৪৭ রান। রাজশাহী কিংসের বিপক্ষে নিজের শেষ ওভারে দুইটি বিমার করায় পুরো স্পেল শেষ করা হয়নি রবিউলের। ওই বছরের ডিসেম্বরে পরের আসরে খুলনা টাইগার্সের জার্সিতে প্রথম ম্যাচে ৪ ওভারে ২৫ রান দিলেও পরের ম্যাচে ৩ ওভারে ৪৪ রান দিয়ে জায়গা হারান তিনি।,প্রায় তিন বছর পর বিপিএলে পুনরায় সুযোগ পেয়ে এরই মধ্যে তিন ম্যাচে পেয়েছেন ৭ উইকেট। ওভারপ্রতি রান খরচ করেছেন ৭.২৭।,পেছন ফিরে তাকিয়ে রবিউল বললেন, শুরুর সেই ধাক্কাই তাকে পোক্ত করেছে আরও।,“প্রথম বিপিএলে তো অনেক ভালো অভিজ্ঞতা হয়েছে! তিনটা ছয়, (বিমারে) নো বল... শুরুর দিকে আমার মতে এসব হওয়া ভালো। একটা তরুণ ক্রিকেটারের জন্য খুবই ভালো। তাহলে তার শেখার চাহিদাটা, শক্তভাবে কীভাবে কামব্যাক করা যায়- এ জিনিসগুলো খুব ভালো শিখতে পারবে।”,“আমি আল্লাহর কাছে শুকরিয়া করি যে, অনূর্ধ্ব-১৯ বিশ্বকাপ খেলে এসে প্রথমবারই প্রিমিয়ার লিগে ভালো করেছিলাম। তারপর বিপিএলে সুযোগ পেয়েছি। হয়তো সুযোগটা কাজে লাগাতে পারিনি। তবে ওইখান থেকে অনেক কিছু শিখেছি। পরের বছর খেলেছি, ওইখান থেকেও অনেক কিছু শিখেছি। ক্রিকেট খেলতে হলে প্রতিনিয়ত নিজের উন্নতি করতে হবে। যত দিন আছি উন্নতির জায়গায় নিজেকে সর্বোচ্চ অবস্থানে নেওয়ার চেষ্টা করছি। এছাড়া কোনো বিকল্প নেই।”,বহু দূরের রোনালদো থেকে রবিউলের জীবনের গল্পে উঠে আসে পরিবারের নায়কদের কথা। আবেগে কণ্ঠ ধরে আসে তার। বড় দুই ভাই রাশেদ আনাম ও রাকিব সরকারও ক্রিকেট খেলতেন স্থানীয় পর্যায়ে। তাদের দেখেই ক্রিকেট করেন রবিউল।,কিন্তু বাবা এনামুল হক চাননি ক্রিকেটে অনিশ্চয়তার আর ঝুঁকির পথে তিন ছেলেকে ঠেলে দিতে। তাই বড় দুই ভাই ক্রিকেট ছেড়ে দিয়ে সুযোগ করে দেন ছোট ভাইকে। তাদের ত্যাগের কথা বলতে গিয়ে আবেগ ছুঁয়ে যায় রবিউলকে।,“আসলে আমার দুই কোচ হচ্ছেন আমার বড় ভাই ও মেঝ ভাই। সবসময় ফোন দিলেই উনারা আমাকে খেলার ব্যাপারে এত জ্ঞান দেন… উনারা আসলে... আমার বড় ভাই আমার হিরো। উনি জীবনের সবকিছুর ত্যাগ স্বীকার করেছেন আমার এই ক্রিকেট খেলার জন্য। কী বলব… ইমোশনাল হয়ে যাচ্ছি। বড় ভাই, মেঝ ভাই… তাঁরা আমার ক্যারিয়ারের জন্য সব কিছুই করেছেন।”,বাবার সবুজ সঙ্কেত পেয়ে ক্রিকেট খেলতে শুরু করলেও ক্যারিয়ারের আনন্দের দিনটি বাবাকে দেখাতে না পারার আফসোস রবিউলের। গত বছরের ১১ ফেব্রুয়ারি পৃথিবী থেকে চির বিদায় নিয়েছেন তার বাবা।,“বাবা আমার ক্যারিয়ার নিয়ে অনেক দুশ্চিন্তা করতেন। আমি ইনজুরিতে ছিলাম প্রায় দেড় বছর। তখন আমার ক্যারিয়ারে কী হবে, সেটা নিয়ে অনেক ভাবতেন বাবা। হয়তো আজকে বাবা বেঁচে থাকলে অনেক খুশি হতেন এরকম লাইভ ম্যাচে দেখলে।,নীলফামারির সৈয়দপুরের গণ্ডি পেরিয়ে ঢাকায় গিয়ে ফ্রেন্ডস ক্রিকেট একাডেমিতে ভর্তি হয়েছিলেন রবিউল। একাডেমির কোচ নাদিম সাজ্জাদের কাছ থেকে দীক্ষা নিয়ে আলো ছড়ান বয়সভিত্তিক পর্যায়ে। বিপিএলের মতো মঞ্চে উদ্ভাসিত পারফরম্যান্সের পর ছোটবেলার কোচকে একপ্রকার গুরুদক্ষিণাই যেন দিলেন রবিউল।,“আরেকজনের কথা না বললেই নয়। তিনি আমার একাডেমির কোচ নাদিম সাজ্জাদ ভাই। যখন আমি অনূর্ধ্ব-১৮ খেলি, তখন আমার কিছুই ছিল না। উনি এতটা সাহায্য করেছেন, যা ভাষায় প্রকাশ করার মতো নয়। উনাকে কখনও কিছু দিয়ে ধন্যবাদ জানাতে পারিনি। তবে নাদিম ভাই, আমি আপনার প্রতি চিরকৃতজ্ঞ।”,Copyright © 2022, bdnews24",bn,2023-01-14 05:26:00+06:00
Bdnews24,এনডিটিভির প্রেসিডেন্টসহ আরও কয়েক ঊর্ধ্বতন নির্বাহীর পদত্যাগ,world,https://bangla.bdnews24.com/world/c19saymcum,"ভারতের নিউ দিল্লি টেলিভিশন লিমিটেড (এনডিটিভি) জানিয়েছে, তাদের প্রেসিডেন্ট সুপর্না সিংসহ আরও কয়েকজন ঊর্ধ্বতন নির্বাহী পদত্যাগ করেছেন।,ভারতীয় বহুজাতিক সংস্থা আদানি গ্রুপ সম্প্রচারমাধ্যমটির ৬৫ শতাংশের মতো মালিকানার নিয়ন্ত্রণ নেওয়ার এক মাসেরও কম সময়ের মধ্যে সুপর্নাসহ অন্যদের পদত্যাগের এ ঘোষণা এল, জানিয়েছে বার্তা সংস্থা রয়টার্স।,ডিসেম্বরে কোম্পানির পরিচালনা পর্ষদ থেকে দুই প্রতিষ্ঠাতা প্রণয় রায় ও রাধিকা রায়ের পদত্যাগের পর এনডিটিভির কৌশলবিষয়ক প্রধান কর্মকর্তা আরিজিৎ চট্টোপাধ্যায় এবং প্রযুক্তি ও পণ্য বিষয়ক প্রধান কর্মকর্তা কাওয়ালজিৎ সিংও দায়িত্ব ছেড়ে দেন।,পরিচালনা পর্ষদ থেকে পদত্যাগের আগে প্রণয় ও রাধিকা তাদের মালিকানার বেশিরভাগটাই আদানি গ্রুপের কাছে বিক্রি করে দিয়েছিলেন। ওই পদক্ষেপের ফলে মাত্র চার মাসের চেষ্টাতেই ধনকুবের গৌতম আদানি নেতৃত্বাধীন কোম্পানিগুলোর কাছে সম্প্রচারমাধ্যমটির নিয়ন্ত্রণ চলে যায়।,এই সময়ের মধ্যে নিয়ন্ত্রক কর্তৃপক্ষের নিষেধাজ্ঞার কথা বলে এনডিটিভি ওই শেয়ার হস্তান্তর ঠেকাতে বেশ কয়েকবার চেষ্টা করেও ব্যর্থ হয়।,বন্দর থেকে শুরু করে জ্বালানি ব্যবসাধারী আদানি গ্রুপ এনডিটিভি নিয়ন্ত্রণ নেওয়ার পরপরই সাংবাদিকতার স্বাধীনতায় হস্তক্ষেপ হতে পারে ভয়ে সম্প্রচারমাধ্যমটির ঊর্ধ্বতন নির্বাহী সম্পাদক রভিশ কুমারের নেতৃত্বে অনেক সাংবাদিকই প্রতিষ্ঠানটি ছেড়ে দেন।,শুক্রবার ঊর্ধ্বতন নির্বাহীদের পদত্যাগের কথা জানিয়ে এনডিটিভি বলেছে, “নতুন কৌশলগত দিক ও লক্ষ্য নির্ধারণে নতুন নেতৃত্ব নিয়ে আসতে কাজ করছে কোম্পানি।”,Copyright © 2022, bdnews24",bn,2023-01-14 07:09:00+06:00
Bdnews24,ইজতেমায় আরও ৩ জনের মৃত্যু,samagrabangladesh,https://bangla.bdnews24.com/samagrabangladesh/9f78uqzf17,"টঙ্গীর বিশ্ব ইজ‌তেমায় আরও তিনজনের মৃত্যু হয়েছে। যাদের নিয়ে প্রথম পর্বে মৃতের সংখ্যা দাঁড়াল ছয়ে। ,বিশ্ব ইজতেমার আয়োজক কমিটির সদস্য প্রকৌশলী আব্দুন নূর জানান, শুক্রবার রাত ৯টা থেকে শনিবার দুপুর পর্যন্ত বার্ধক্যজনিত কারণে আরও তিনজনের মৃত্যু হয়েছে।  ,এরা হলেন-খুলনার ডুমুরিয়া থানার মলমলিয়া গ্রামের মোবারক হোসেনের ছেলে মোফাজ্জল হোসেন (৭০), চট্টগ্রামের রাউজান সদরের আব্দুর রশিদের ছেলে আব্দুর রাজ্জাক (৭০) ও নরসিংদীর মনোহরদী থানার মাছিমপুর এলকার রহমতুল্লাহর ছেলে মো. হাবিবুর রহমান হবি (৭০)। ,এর আগে ইজতেমায় আসা ঢাকার যাত্রাবাড়ীর আক্কাস আলী (৫০) শুক্রবার বিকালে এবং গাজীপুরের আবু তৈয়ব (৯০) ও সিলেটের নুরুল হক (৬৩) বৃহস্পতিবার সকালে মারা যান।,ইজতেমা ময়দানের লাশের জিম্মাদার মাওলানা মোহাম্মদ শাকের বলেন, শুক্রবার রাত ৯টায় মোফাজ্জল হোসেন ও আড়াইটার দিকে আব্দুর রাজ্জাক মারা যান। আর শনিবার সকাল সাড়ে ৭টায় মারা যান হাবিবুর রহমান।,“তারা প্রত্যেকেই বার্ধক্যজনিত কারণে মারা গেছেন।”,ইজ‌তেমা ময়দা‌নে তিনজনের জানাজা শে‌ষে লাশ স্বজনদের কাছে হস্তান্তর করা হয়েছে বলে জানান তিনি।,Copyright © 2022, bdnews24",bn,2023-01-14 07:54:00+06:00
Bdnews24,বলিউডে দীর্ঘতম চুম্বন দৃশ্য কি দেবিকা রানীরই?,glitz,https://bangla.bdnews24.com/glitz/f0567ufbwv,"সুন্দরী রাজকুমারী যখন খানিকটা ঝুঁকে কোমায় থাকা রাজকুমারের ঠোঁটে চুমু খেয়ে তার চেতনা ফেরানোর চেষ্টা করছিলেন, তখনই করে ফেললেন সিনেমাটিক ইতিহাস।,১৯৩৩ সালে ‘কর্ম’ সিনেমায় বাস্তব জীবনের দম্পতি দেবিকা রানী ও হিমাংশু রায়ের সেই চুম্বনের দৃশ্য বলিউডের কোনো সিনেমায় প্রথম চুম্বন এবং একইসঙ্গে সব থেকে বেশি সময় ধরে চুম্বনের রেকর্ড হিসেবে লেখা হয়েছে দীর্ঘ সময়। আদতে এর কোনটিই সত্য নয়।,সেই সময় সংবাদ মাধ্যমে খবর ছাপা হয়েছিল, কর্ম সিনেমার ওই চুম্বন দৃশ্য ছিল চার মিনিটের। পর্দায় সেই দৃশ্য ভারতে অনেক মিথ বা গল্পের বিষয়বস্তু হয়ে ওঠে।,ট্যাবু ভেঙে এরপর বলিউডে অনেক চুম্বন দৃশ্য এসেছে। ববি সিনেমায় ঋষি কাপুর-ডিম্পল কাপাডিয়ার, সত্যম শিবম সুন্দরম সিনেমায় শশী কাপুর-জিনাত আমানের, দয়াবান সিনেমায় বিনোদ খান্না-মাধুরী দীক্ষিতের, রাজা-হিন্দুস্তানি সিনেমায় আমির খান-কারিশ্মা কাপুরের, হালের ধুম-২ সিনেমায় হৃত্বিক রোশান-ঐশ্বরিয়া রাইয়ের চুম্বন দৃশ্য ঝড়ও তুলেছে।,তবে ৯০ বছর আগের দেবিকা ও হিমাংশুর সেই দৃশ্য বলিউডে চুম্বনের পথিকৃৎ হিসেবে এখনও রয়েছে আলোচনায়। সেই দৃশ্যের ঠিকুজি অনুসন্ধান করেছে বিবিসি।,১৯৩৪ সালে ভারতের প্রথম পেশাদার ফিল্ম স্টুডিও বোম্বে টকিজ স্থাপনের উদ্যোগ নিয়েছিলেন হিমাংশু ও দেবিকা, যা ভারতের সবাক চলচ্চিত্রের প্রথম দশকের সিনেমায় আধিপত্য তৈরি করেছিল। সেই ধারা এখনও চলছে।,ভারতীয় সিনেমা নিয়ে সেরা বই হিসেবে গত বছর দেশটির প্রেসিডেন্টের কাছ থেকে জাতীয় চলচ্চিত্র পুরস্কার পাওয়া একটি বইয়ে সেই চুম্বন এবং হিমাংশু ও দেবিকা দম্পতির টালমাটাল জীবনের ঘটনাপ্রবাহ তুলে ধরার চেষ্টা করা হয়েছে।,‘দ্য লংগেস্ট কিস: দ্য লাইফ অ্যান্ড টাইমস অব দেবিকা রানি’ নামের সেই বইয়ের লেখক কিশোয়ার দেশাই বলেন, “সিনেমাটি এমন সময়ে তৈরি করা হয়েছিল, যখন হিমাংশু রায় ও দেবিকা রানির সবেমাত্র বিয়ে হয়েছে, তারা তখন অনেক বেশি ভালোবাসায় আচ্ছন্ন ছিলেন; তাই স্ক্রিনে প্রেমোন্মত্ত সেই চুম্বন অবাক হওয়ার মতো কিছু ছিল না।”,তিনি জানান, ভারত যেহেতু তখন ব্রিটিশদের অধীনে ছিল এবং অনেক সিনেমাই পশ্চিমাদের দর্শক-শ্রোতার জন্য বানানো হয়েছিল, তাই ভারতীয় সিনেমায় তখন সেই দৃশ্য ‘অস্বাভাবিক কিছু ছিল না’। ১৯২০ ও ১৯৩০ এর দশকের শেষ দিকে অনেক সিনেমাতেই চুম্বনের দৃশ্য ছিল।,“সেই সময়ের প্রচুর সিনেমার মতোই কর্ম বিদেশি ভাবধারাপুষ্ট প্রাচ্যবাদে ডুবে ছিল,” বলেন কিশোয়ার দেশাই।,সিনেমাটিকে ‘ভালোবাসার নাটক’ হিসেবে বর্ণনা করা হয়েছে। ৬৩ মিনিটের এ সিনেমার পরিচালক ছিলেন ব্রিটিশ চলচ্চিত্র নির্মাতা জেএল ফ্রিয়ার হান্ট। প্রচার করা হয়েছিল, সিনেমাটিতে ‘প্রকৃত রাজ প্রাসাদ এবং প্রাচ্যের জাঁকজমকপূর্ণ দৃশ্য’ রয়েছে।,ভারতীয় রাজবংশের আচার নিয়ে ইংরেজদের যে ধারণা ছিল, যেমন- বাঘ শিকার, কোবরা বা গোখরা সাপের সঙ্গম আর সাপুড়ের দৃশ্য তুলে ধরা হয় কর্ম সিনেমায়।,এতে সব থেকে দীর্ঘ যে চুম্বনের যে দৃশ্যের কথা বলা হচ্ছে, সেটি ছিল সিনেমার একেবারে শেষ দিকে; গোখরার ছোবলে অচেতন রাজপুত্রকে বাঁচাতে মরিয়া রাজকুমারী তাকে চুমু খেয়েছেন।,তবে কিশোয়ার দেশাই বলছেন, “সিনেমায় চার মিনিট ধরে চুম্বনের যে গল্প প্রচলিত রয়েছে, তা সত্যি নয়। আর এটি বলিউড সিনেমায় সব থেকে দীর্ঘ সময় ধরে চুম্বনের দৃশ্যও নয়।,“শুরুতে কেবল একটি চুম্বন ছিল না, ধারাবাহিক বা একের পর এক চুম্বন ছিল। আর যদি সময় হিসাব করেন, তা দুই মিনিট পার হবে না।”,তিনি বলেন, সেসময়ে চুম্বনের দৃশ্যটিই সিনেমাটির দর্শক আকর্ষণের মূল বিষয় ছিল না। অনেক পরে এটি জনপ্রিয় মিথ হয়ে উঠেছে, আর তা সম্ভবত সংবাদ মাধ্যমের কারণেই।,প্রেম-ভালোবাসার বহিঃপ্রকাশ পর্দায় কিংবা পর্দার বাইরে কয়েক দশক ধরেই ব্যাপক ট্যাবু ছিল ভারতে, যদিও সাম্প্রতিক বছরগুলোতে সিনেমায় এসবের নির্মাণ অনেক বেড়েছে।,২০০৭ সালে দিল্লিতে একটি অনুষ্ঠানে হলিউড অভিনেতা রিচার্ড গিয়ার বলিউড অভিনেত্রী শিল্পা শেঠিকে চুমু খেলে বিক্ষোভ শুরু হয়। পোড়ানো হয় গিয়ারের কুশপুতুল। বিক্ষোভকারীরা দাবি করেন, গিয়ার ভারতীয় সংস্কৃতির অবমাননা করেছেন।,ওই ঘটনার বছর দুই পর প্রকাশ্যে চুমু খাওয়ার জন্য দিল্লির এক দম্পতির বিরুদ্ধে অশ্লীলতার অভিযোগ আনা হয়।,কয়েক বছর আগ পর্যন্তও শালীনতার ক্ষেত্রে প্রশ্ন উঠতে পারে এমন বিষয়গুলোতে চলচ্চিত্র সেন্সর বোর্ড কড়া নজর রাখছিল। সেই সময়ে সিনেমায় চুমু খাওয়ার দৃশ্যগুলো চিত্রায়িত করা হত ফুলের ঘষাঘষি কিংবা স্পর্শের মাধ্যমে। এছাড়া সিনেমায় হিরো-হিরোইনের আবেগ-অনুভূতি দেখানো হয়েছে কাপে দুধ কফির ফেনা ছলকে পড়ার দৃশ্যের মাধ্যমে।,তাই কর্ম আলোচনায় থাকছে এই কারণে যে এত বছর আগে বানানো সিনেমাটিতে সরাসরি চুম্বনের দৃশ্য রয়েছে। যদিও সিনেমাটি ছিল ফ্লপ।,‘দ্য লংগেস্ট কিস: দ্য লাইফ অ্যান্ড টাইমস অব দেবিকা রানি’ বইয়ের লেখক কিশোয়ার দেশাই বলছেন, সিনেমাটিতে অপেরা স্টাইলে অভিনেত্রী দেবিকা রানি যে গান করেছেন, তা সত্যিকার অর্থেই ভারতীয়দের জন্য ছিল না, তারা এটি খুব একটা পছন্দ করে না।,“বাণিজ্যিক লাভালাভ সিনেমাটি বানানোর উদ্দেশ্য ছিল না, বরং বোম্বে থেকে বিশ্ব মঞ্চের জন্য ইংরেজরা যে সিনেমা বানাতে পারে, সেটি দেখানোর জন্যই এ সিনেমা বানানো হয়েছিল।”,কিশোয়ার দেশাইয়ের ভাষ্য, হিমাংশু রায় সেসময় কেবলই ইউরোপে সফল হয়েছেন; তাকে উদীয়মান তারকা হিসেবে দেখা হচ্ছিল। কিন্তু তিনি একজন চতুর ব্যবসায়ী ছিলেন এবং সেসময় বোম্বেতে (বর্তমান মুম্বাই) একটি স্টুডিও স্থাপনের কথা ভাবছিলেন। ‘কর্ম’ এর মত একটি সিনেমা বানিয়ে তিনি বার্তা দেওয়ার চেষ্টা করছেন যে, এমন সিনেমা বানাতে পারেন, যা হলিউডের চলচ্চিত্রের সমতুল্য হবে।,এটি হিমাংশুর জন্য প্রয়োজন ছিল, কারণ সেই সময়ে সম্ভাব্য বিনিয়োগকারীরা ব্রিটিশ বা ধনী পার্সি সম্প্রদায়ের সদস্য ছিলেন, যারা তাদের বেশভূষা আর দৃষ্টিভঙ্গিতে ছিল পশ্চিমা ঘরানার। আর সেখানেই হিমাংশুকে সাহায্য করেছে দেবিকা রানির উপস্থিতি।,বিশ্বকবি রবীন্দ্রনাথ ঠাকুরের বোনের নাতনি দেবিকা রানি নয় বছর বয়স থেকেই ইংল্যান্ডের স্কুলে পড়াশোনা করেন। পশ্চিমা ছাঁচে বড় হন উদার দৃষ্টিভঙ্গি সম্পন্ন এই অভিনেত্রী।,কিশোয়ার দেশাই তার বইয়ে লিখেছেন, কর্ম সিনেমাটি দুর্দান্তভাবে জায়গা করে নেয় লন্ডনের মার্বেল আর্চ থিয়েটারে। ব্রিটিশ রাজপরিবারের কিছু প্রখ্যাত ব্যক্তিরা উপস্থিত ছিলেন। গুজব রয়েছে, রাজা পঞ্চম জর্জ ও কুইন মেরিও কর্ম সিনেমার শোতে উপস্থিত ছিলেন।,দেশাই জানান, চলচ্চিত্রটি প্রশংসনীয় রিভিউ পেয়েছিল, বিশেষ করে দেবিকা রানির জন্য। সমালোচকরা তার সৌন্দর্য আর বচনে মুগ্ধ হয়েছিলেন।,একটি সংবাদপত্র লিখেছিল, তার (দেবিকা রানি) চেয়ে প্রেমময় কাউকে খুঁজে পাওয়া কঠিন হবে। আরেকটি সংবাদপত্র তার সুন্দর গড়ন, দীপ্তিময় চোখ ও সাবলীল চলনের ব্যাপক প্রশংসা করে।,কর্ম সিনেমার মাধ্যমে দেবিকা রানি প্রতিযোগিতায় সবাইকে ছাড়িয়ে যান। এর মাধ্যমে তিনি ‘ভারতের একমাত্র আন্তর্জাতিক খ্যাতিমান তারকা’ বনে যান, যাকে হলিউড ও ইউরোপিয়ান সিনেমাও চাইছিল।,কিন্তু ভারতে প্রথম পেশাদার স্টুডিও স্থাপনে হিমাংশু রায়ের সঙ্গে তিনি মুম্বাইতে ফিরে আসেন এবং সেখানে কঠোর পরিশ্রমে ব্যস্ত হয়ে পড়েন।,তিনি এক ডজনেরও বেশি চলচ্চিত্রে অভিনয় করেছেন। কিংবদন্তি অভিনেতা অশোক কুমারের সঙ্গে পর্দায় একটি সফল জুটিও তৈরি করেছিলেন। ‘অচ্ছুত কন্যা’সহ বেশ কয়েকটি হিট সিনেমা উপহার দিয়েছেন। প্রতিভাবান আর সুন্দরী দেবিকা রানি ভক্তদের হৃদয়ে জায়গা করে নেন। ‘ভারতীয় সিনেমার ফার্স্ট লেডি’ অ্যাখ্যা পেয়ে যান এই অভিনেত্রী।,কিন্তু শিগগিরই হিমাংশু রায়ের সঙ্গে তার সম্পর্কের বন্ধন ছিঁড়তে শুরু করে।,লেখক কিশোয়ার দেশাই বলেন, “তিনি খুব কঠোর পরিশ্রম করছিলেন, তবে সেই তুলনায় কৃতিত্ব পাননি। হিমাংশুর সঙ্গে তার সম্পর্কও খারাপ হয়ে যায়, যখন জানতে পারেন যে হিমাংশু আরেকটি বিয়ে করেছিলেন এবং একটি মেয়েও রয়েছে।”,হিমাংশুর মৃত্যুর কয়েক বছর পর দেবিকা রানি রুশ চিত্রশিল্পী সেতোস্লাভ রোয়েরিচকে বিয়ে করেন। রোয়েরিচকে লেখা চিঠিতে দেবিকা রানি বর্ণনা করেছিলেন, তার প্রথম স্বামী হিমাংশু রায় তার সঙ্গে কতটা খারাপ আচরণ করেছেন। অতিরিক্ত গরমে অসুস্থ হয়ে পড়লেও তাকে কঠোর পরিশ্রম করতে বাধ্য করেছিলেন।,এক অনুষ্ঠানের ঘটনার বর্ণনায় দেবিকা রানি লিখেছিলেন, সিনেমার একটি স্ক্রিপ্ট দিয়েই তাকে বেদম মারধর করা হয়েছিল। মেঝেতে পড়ে গিয়ে রক্তাক্ত হওয়া অবধি মারধর চলছিল।,হিমাংশুর সঙ্গে দেবিকার সম্পর্কের ফাটল সবাই প্রত্যক্ষ করেছিলেন, যখন দেবিকা তার একজন সহঅভিনেতার সঙ্গে পালিয়ে গিয়েছিলেন।,কিশোয়ার দেশাই বলেন, এরপরও তাকে (দেবিকা রানি) স্বাগত জানানো হয়েছিল। কারণ তার বিকল্প ছিল না।,দ্বিতীয় বিশ্বযুদ্ধের প্রাক্কালে বোম্বে টকিজ মারাত্মকভাবে ক্ষতিগ্রস্ত হয়েছিল। কারণ প্রতিষ্ঠানটির সব জার্মান কর্মীদের ক্যাম্পে বন্দি করেছিল ভারতে ব্রিটিশ শাসকরা।,১৯৪০ সালে ব্যাপক মানসিক চাপে হিমাংশু রায়ের মৃত্যু হলে দেবিকা রানি প্রযোজক হিসেবে ওই স্টুডিওর হাল ধরেন। মধুবালা ও দিলীপ কুমারের মতো কিংবদন্তি অভিনেতাদের সুযোগ করে দেন এবং অনেক সুপারহিট চলচ্চিত্র উপহার দেন।,কিন্তু ১৯৪৫ সালে কোম্পানির শেয়ার বিক্রি করে দিয়ে সেতোস্লাভ রোয়েরিচকে বিয়ে করে হিমাচল প্রদেশে চলে যান। পরবর্তীকালে থিতু হন বেঙ্গালুরুতে। ১৯৯৪ সালে মৃত্যুর আগ পর্যন্ত বেঙ্গালুরুতেই ছিলেন।,কিশোয়ার দেশাই বলেন, “রোয়েরিচের সঙ্গে বিয়ের পর দেবিকা রানি এমন জীবনই পেয়েছিলেন, যা তিনি প্রত্যাশা করেছিলেন।”,দেবিকা রানি বোম্বে টকিজ ছেড়ে যাওয়ার পর সেটি অবশ্য বেশিদিন টিকে ছিল না। ১৯৫৪ সালে সবকিছু গুটিয়ে নেওয়ার আগের বছরগুলোতে ধুঁকে ধুঁকে চলেছে, জানান দেশাই।,Copyright © 2022, bdnews24",bn,2023-01-14 07:05:00+06:00
Bdnews24,কানিয়ে ওয়েস্ট এখন এক ডিজাইনারের বাহুডোরে,glitz,https://bangla.bdnews24.com/glitz/2iwmzq4xpq,"কিম কার্ডাশিয়ানের সঙ্গে বিচ্ছেদের পর বছর না গড়াতেই যুক্তরাষ্ট্রের র‍্যাপ শিল্পী কানিয়ে ওয়েস্ট বিয়ে করলেন ডিজাইনার বিয়াঙ্কা সেন্সরিকে।,ভ্যানিটি ফেয়ার জানিয়েছে, বিচ্ছেদের পর কানিয়ে ওয়েস্টের বেশিরভাগ সময় গেছে প্রাক্তন স্ত্রী কার্ডাশিয়ানকে নতুন করে ফিরে পাওয়ার লড়াইয়ে। এমনকি জুলিয়া ফক্স ও ইরিনা শাইকের মতো অভিনেত্রীদের সঙ্গেও তার ডেটিংয়ের খবরও এসেছে। কিন্তু এর মাঝেই জানা গেল ডিজাইনার সেন্সরির সঙ্গে গোপনে বিয়ে সেরেছেন কানিয়ে। ,বিনোদন ওয়েবসাইট টিএমজেড বলছে, সম্প্রতি ঘনিষ্ঠজনদের নিয়ে ছোটখাটো এক অনুষ্ঠানে এই দুজন গাঁটছড়া বেঁধেছেন, তবে বিয়ের আইনি সনদ এখনও হাতে আসেনি এই দম্পতির। শেষ সপ্তাহে এই জুটিকে বেভারলি হিলসের ওয়াল্ডর্ফ অ্যাস্টেরিয়াতে একসঙ্গে খাবার খেতে দেখা যায়। ,সেন্সরি ২০২০ সালের নভেম্বর মাস থেকে পোশাকের ব্যান্ড ইজিতে কাজ করছেন। অস্ট্রেলিয়ার মেলবোর্নের বাসিন্দা সেন্সরি এখন থাকেন লস অ্যাঞ্জেলেসে। মেলবোর্ন ইউনিভার্সিটি থেকে স্থাপত্যকলায় স্নাতক ও স্নাতকোত্তর করেছেন তিনি। ,সাত বছরের দাম্পত্য জীবন কাটিয়ে বিচ্ছেদ নিয়ে কার্ডাশিয়ান ও কানিয়ে একটি সমঝোতায় পৌঁছান গত বছর। এবং এর কিছুদিন পর তাদের বিচ্ছেদও হয়। ওই বিয়ে কানিয়ের প্রথম হলেও কার্ডাশিয়ানের ছিল চতুর্থ। ,সে সময় তাদের মধ্যে সমঝোতা হয় কানিয়ের কাছ থেকে সন্তানের ভরণপোষণ বাবদ মাসে ২ লাখ ডলার পাবেন কার্ডাশিয়ান। এই তারকা দম্পতির চার সন্তান।,গত বছরে ‘ভোগ’ সাময়িকীতে দেওয়া এক সাক্ষাৎকারে কার্ডাশিয়ান তাদের এই বিয়ে বিচ্ছেদের ব্যাখ্যা দিতে গিয়ে বলেন, “দীর্ঘ সময় ধরে আমি অন্যদের খুশি করার মতো কাজ করে গেছি। এখন আমি সিদ্ধান্ত নিয়েছি, আমি নিজেকে খুশি রাখব।”,এছাড়া গত মাসে একটি পডকাস্টের সাক্ষাৎকারে কার্ডাশিয়ান আরও জানান, তিনি ও কানিয়ে নিজেদের বিবাহিত জীবনকে টিকিয়ে রাখার জন্য অনেক চেষ্টা করেছিলেন। তিনি এখনও চান, তাদের বাচ্চারা তাদের বাবার ভালো দিকটাই দেখুক।,এছাড়া ‘গুড মর্নিং অ্যামেরিকা’ অনুষ্ঠানে কানিয়ে প্রকাশ্যে কার্ডাশিয়ানের কাছে দুঃখপ্রকাশ করেছেন। তিনি বলেছেন, তার কারণে কিম ‘কোনো মানসিক চাপের’ মধ্যে দিয়ে গেলে সেজন্য তিনি দুঃখপ্রকাশ করছেন।,কানিয়ে বলেন, “সে আমার সন্তানদের মা, এবং আমার কারণে তার কোনো মানসিক চাপ সৃষ্টি হয়ে থাকলে আমি ক্ষমাপ্রার্থী, এমনকি আমি হতাশাগ্রস্ত থাকার সময়ও যদি তা ঘটে কারণ ঈশ্বর আমাকে বলেছেন আরও দৃঢ়চেতা হতে।”,Copyright © 2022, bdnews24",bn,2023-01-14 07:16:00+06:00
Bdnews24,"নাপোলিতে বিধ্বস্ত ইউভেন্তুস কোচ বললেন, ‘এই হার প্রাপ্য’",sport,https://bangla.bdnews24.com/sport/418547py1i," ,নিজেদের আঙিনায় শুক্রবার রাতে সেরি আর ম্যাচটিতে দলগত পারফরম্যান্সে উজ্জ্বল ছিল নাপোলি। তার মাঝে জোড়া গোল করে পাদপ্রদীপের আলোটা নিজের দিকে টেনে নেন ভিক্টর ওসিমহেন। ,ম্যাচের দশম মিনিটে নাইজেরিয়ার এই ফরোয়ার্ডের গোলেই পিছিয়ে পড়ে ইউভেন্তুস। আর ৩৯তম মিনিটে ব্যবধান দ্বিগুণ করে নাপোলি। বিরতির আগে আনহেল দি মারিয়া একটি গোল শোধ করলে ঘুরে দাঁড়ানোর আশা জাগে সফরকারীদের শিবিরে। ,তবে দ্বিতীয়ার্ধে নাপোলির দাপুটের পারফরম্যান্সের কোনো জবাবই যেন জানা ছিল না আল্লেগ্রির দলের। ৫৫-৭২ মিনিটের মধ্যে আরও তিন গোল খেয়ে বসে তারা। ম্যাচ শেষে স্পোর্টস স্ট্রিমিং প্ল্যাটফর্ম ডিএজেডএন-এ ইতালিয়ান এই কোচের জানানো প্রতিক্রিয়ায়ও ফুটে উঠল ম্যাচের চিত্র। ,“প্রথমে, নাপোলিকে তাদের পারফরম্যান্সের জন্য অভিনন্দন জানাতে হবে। গোলের সময় আমরা ঠিকমতো পরিস্থিতি সামাল দিতে পারিনি। প্রথম ২০ মিনিটে আমরা অনেক নিচে নেমে খেলেছি এবং তারপর দ্বিতীয় গোল হজম করলাম, যখন আমরা আক্রমণে উঠছিলাম।” ,“আমরা সুযোগ পেয়েছি এবং মনে হয়েছে যে, গোল করতে পারতাম। তবে এটাই ফুটবল। আর নাপোলি লক্ষ্যে শট নিলেই মনে হচ্ছিল গোল হবে। বিষয়গুলো যে এমনই ছিল, তা তৃতীয় গোলটা দেখলেই বোঝা যায়…” ,ম্যাচের আগে নাপোলির চেয়ে ৭ পয়েন্টে পিছিয়ে ছিল ইউভেন্তুস। ব্যবধান ৪ পয়েন্টে নামিয়ে আনার সুযোগ ছিল। কিন্তু হতশ্রী পারফরম্যান্সে সেটাই এখন ১০ এ দাঁড়িয়েছে।,১৮ ম্যাচে ১৫ জয় ও ২ ড্রয়ে ৪৭ পয়েন্ট নিয়ে শীর্ষে নাপোলি। ১০ পয়েন্ট কম নিয়ে দুইয়ে এক ম্যাচ কম খেলা এসি মিলান। ,মিলানের সমান ৩৭ পয়েন্ট নিয়েই তিন নম্বরে ১৮ ম্যাচ খেলা ইউভেন্তুস। তাহলে কি ইউভেন্তুসের শিরোপা জয়ের সম্ভাবনা শেষ? আল্লেগ্রি বললেন, মৌসুমে এখনও অনেক দূর যেতে হবে। ,“সামনে অনেকটা পথ বাকি এবং অনেক পয়েন্টের লড়াই হবে। তাই আমাদের কাজ করে যেতে হবে এবং সামনে তাকাতে হবে।”   ,তুরিনের ক্লাবটিতে প্রথম মেয়াদে ২০১৪-২০১৯ পর্যন্ত পাঁচ মৌসুমের প্রতিটিতেই লিগ শিরোপা জয়ের স্বাদ পেয়েছিলেন আল্লেগ্রি। তবে ২০২১ সালে এই ঠিকানায় ফিরে সম্পূর্ণ অন্যরকম অভিজ্ঞতা হচ্ছে তার। ,ইউভেন্তুস ক্যারিয়ারে এটাই তার সবচেয়ে বেদনাদায়ক হার কিনা-এমন প্রশ্নের জবাবে আল্লেগ্রি সরাসরি তেমন কিছু বলেননি। ,“এই হার আমাদের প্রাপ্য ছিল, কারণ প্রতিপক্ষের চেয়ে আমাদের প্রাণশক্তি কম ছিল…ভাগ্য কখনও পক্ষে থাকে, কখনও না। বিরতির সময় আমরা চিত্র পাল্টানোর চেষ্টা করেছিলাম, কিন্তু পারিনি, নাপোলি এই জয়ের যোগ্য।” ,বিশ্বকাপ বিরতির আগে পরে মিলে লিগে টানা আট জয়ের পর তেতো স্বাদ পেল ইউভেন্তুস। তাই, এভাবে নাস্তানাবুদ হওয়ার পরও ভেঙে পড়ার কিছু দেখছেন না সেরি আর রেকর্ড চ্যাম্পিয়নদের কোচ। ,“হতাশায় ভেঙে পড়ার কিছু নেই, ঠিক যেমন টানা আট জয়ে আমাদের খুব উচ্ছ্বসিত হওয়ার কিছু ছিল না। এটা কেবলই একটা হার এবং আমাদের এগিয়ে যেতে হবে।”,Copyright © 2022, bdnews24",bn,2023-01-14 08:20:00+06:00
Bdnews24,আগের দিন করাচিতে খেলে শনিবার বিপিএলের ম্যাচে রিজওয়ান,cricket,https://bangla.bdnews24.com/cricket/uvg62vdxrc,"ফরচুন বরিশালের বিপক্ষে শনিবারের ম্যাচটি খেলানোর জন্য রিজওয়ানকে ঢাকা থেকে চট্টগ্রামে আনতে এই ব্যবস্থা করে কুমিল্লা ফ্র্যাঞ্চাইজি। বেলা ১২টা ৫০ মিনিটে মহিলা ক্রীড়া কমপ্লেক্স থেকে বেরিয়ে মাঠে প্রবেশ করেন রিজওয়ান। দুপুর দেড়টায় শুরু হওয়া ম্যাচে তাকে নিয়েই একাদশ সাজিয়েছে কুমিল্লা।,শুক্রবার রাতে নিউ জিল্যান্ডের বিপক্ষে ওয়ানডে সিরিজের শেষ ম্যাচে খেলেন রিজওয়ান। পাকিস্তানের ২ উইকেটে হেরে যাওয়া ম্যাচটিতে ৭৪ বলে ৭৭ রানের ইনিংস খেলেন কিপার-ব্যাটসম্যান। ১৫ ঘণ্টারও কম সময়ের ব্যবধানে এবার টি-টোয়েন্টি ম্যাচ খেলতে নামলেন তিনি।,পূর্ব নির্ধারিত সূচিতে সকাল ১০টা ২৫ মিনিটে ঢাকার হযরত শাহজালাল আন্তর্জাতিক বিমানবন্দরে নামেন রিজওয়ান। সেখানে থেকে আসেন চট্টগ্রামে। তাকে মাঠে নামানোর জন্য আগে থেকেই এই ব্যবস্থা করে রেখেছিল কুমিল্লা ফ্র্যাঞ্চাইজি। ,দলের ম্যানেজার আহসাউল্লাহ হাসান জানিয়েছেন, বিপিএল গভর্নিং কাউন্সিলকেও এই বিষয়ে অবহিত করেছেন তারা।,""আজকের ম্যাচের টসের আগেই রিজওয়ান ড্রেসিংরুমে চলে আসেন। সকল নিয়ম মেনেই তাকে মাঠে নামানো হয়েছে।"",রিজওয়ানের সঙ্গে কুমিল্লার হয়ে বিপিএল খেলতে আসার কথা ছিল পাকিস্তানের তারকা পেসার শাহিন শাহ আফ্রিদির। কিন্তু হাঁটুর চোটে পড়া এই পেসারের পুনর্বাসন প্রক্রিয়া এখনও চলমান। ,পুনর্বাসন প্রক্রিয়া কবে শেষ হবে বা কবে আসবেন শাহিন, তা নিশ্চিত জানা নেই কুমিল্লা ফ্র্যাঞ্চাইজির। এরই মধ্যে পাকিস্তানি সংবাদমাধ্যমে খবর এসেছে, এবারের বিপিএলে খেলা হবে না শাহিনের। ,আহসানউল্লাহ জানিয়েছেন, শাহিনের ব্যাপারে এখনও আশাবাদী তারা।,""শাহিন আফ্রিদি আসবে অবশ্যই। তবে এখনও নিশ্চিত নই কবে আসবে। মাঠে ফিরতে প্রস্তুত হওয়া মাত্রই বিপিএল খেলতে আসবে সে।"",নিউ জিল্যান্ডের বিপক্ষে পাকিস্তানের হয়ে শুক্রবারের ম্যাচ খেলেছেন হারিস রউফ ও মোহাম্মদ নাওয়াজ। এই দুজন বিপিএলে খেলবেন রংপুর রাইডার্সের হয়ে। দলটির পক্ষ থেকে জানানো হয়েছে, রোববার চট্টগ্রামে এসে পৌঁছাবেন হারিস ও নাওয়াজ।,Copyright © 2022, bdnews24",bn,2023-01-14 08:44:00+06:00
Bdnews24,ব্রাজিলে দাঙ্গা: বোলসোনারোর ভূমিকা খতিয়ে দেখবে সুপ্রিম কোর্ট,world,https://bangla.bdnews24.com/world/d9s2y7uv95,"ব্রাসিলিয়ার সরকারি ভবনগুলোতে সমর্থকদের হানা ও তাণ্ডবের আগে গণতন্ত্রবিরোধী বিক্ষোভে উসকানি দেওয়ার অভিযোগে সাবেক ডানপনন্থি প্রেসিডেন্ট জাইর বোলসোনারোর বিরুদ্ধে তদন্ত করতে রাজি হয়েছে ব্রাজিলের সু্প্রিম কোর্ট।,বার্তা সংস্থা রয়টার্স জানিয়েছে, এই বিশৃঙ্খলার তদন্তে নেতৃত্ব দেওয়া সুপ্রিম কোর্টের বিচারক আলেকসান্দ্রি জি মোরাইস বোলসোনারোর বিরুদ্ধে তদন্ত শুরুতে ফেডারেল কৌসুলিদের অনুরোধে রাজি হওয়ার পর শুক্রবার সুপ্রিম কোর্ট তাদের এ সম্মতির কথা জানায়।,বিচারক আলেক্সান্দ্রি জি মোরাইস বলেছেন, “ব্যতিক্রমধর্মী অবস্থা সৃষ্টির চেষ্টায় গণতন্ত্রের বিরুদ্ধে কাপুরুষোচিত ষড়যন্ত্র করে যাওয়া সুপরিচিত ব্যক্তিদের জবাবদিহিতার আওতায় আনা হবে।” ,এক বিবৃতিতে ব্রাজিলের শীর্ষ সরকারি কৌঁসুলির দপ্তর জানিয়েছে, গত রোববার রাজধানী ব্রাসিলিয়ায় হওয়া অরাজকতা ও সহিংসতা যে গণতন্ত্রবিরোধী কর্মকাণ্ডের ফলে হয়েছে, তাতে প্ররোচনা এবং এর বুদ্ধিবৃত্তিক কর্তৃত্ব বোলসোনারোর ছিল কিনা সুপ্রিম কোর্টের তদন্তে কৌঁসুলিরা তা খতিয়ে দেখবেন।,ব্রাজিলের শীর্ষ আদালত এরই মধ্যে বোলসোনারোর সাবেক বিচারমন্ত্রী আন্দেরসন তোহিসকে গ্রেপ্তারে নির্দেশ দিয়েছে। তোহিস ব্রাসিলিয়ার জননিরাপত্তা পরিষেবা প্রধান ছিলেন। জননিরাপত্তা নিশ্চিতের দায়িত্বে থাকার পরও রাজধানীতে এ ধরনের বিক্ষোভের অনুমতি দেওয়ায় তাকে গ্রেপ্তারের নির্দেশ দেওয়া হয়েছে। তাকে এ দায়িত্ব থেকেও সরানো হয়েছে।,গত রোববার বোলসোনারো হাজার হাজার সমর্থক ব্রাজিলের সুপ্রিম কোর্ট ও কংগ্রেস ভবন এবং প্রেসিডেন্ট প্রাসাদে তাণ্ডব চালায়। তারা নৈরাজ্য উসকে দিয়ে বামপন্থি প্রেসিডেন্ট লুইজ ইনাসিও লুলা দ্য সিলভাকে উৎখাত করে সদ্যবিদায়ী ডানপন্থি প্রেসিডেন্টকে ক্ষমতায় ফেরাতে সামরিক বাহিনীকে অভ্যুত্থান করার আহ্বান জানায়।,অক্টোবরের নির্বাচনে লুলার কাছে হারার পর মেয়াদ শেষের আগেই বামপন্থি প্রতিদ্বন্দ্বীর অভিষেকে যোগ দেওয়া এড়াতে বোলসোনারো ব্রাজিল ছেড়ে যুক্তরাষ্ট্রের ফ্লোরিডায় চলে যান। তার মিত্র সাবেক বিচারমন্ত্রী তোহিসও এখন ফ্লোরিডায়।,সামাজিক যোগাযোগমাধ্যমে বোলসোনারো বলেছেন, তিনি দ্রুতই ব্রাজিলে ফিরবেন। আর তোহিস জানিয়েছেন, তিনি ব্রাজিলে ফিরে আত্মসমর্পণ করার পরিকল্পনা করছেন।,সাবেক মন্ত্রী তোহিস যদি আত্মসমর্পণ না করেন তাহলে তাকে বহিঃসমর্পণে যুক্তরাষ্ট্রের কাছে অনুরোধ জানানোর ইঙ্গিত দিয়েছেন ব্রাজিলের বর্তমান বিচারমন্ত্রী ফ্লাভিও দিনো।,এক সংবাদ সম্মেলনে দিনো বলেছেন, তোহিসের মামলাটি পুনর্মূল্যায়নে তিনি আগামী সপ্তাহ পর্যন্ত অপেক্ষা করবেন।,তোহিসকে গ্রেপ্তারে পরোয়ানা জারি করেন বিচারক জি মোরাইস। রাজধানীতে তাণ্ডবের কয়েক ঘণ্টা পর ব্রাসিলিয়ার নিরাপত্তা প্রধানকে তার পদ থেকে অপসারণও করেন তিনি।,বৃহস্পতিবার পুলিশ তোহিসের বাড়ি থেকে একটি ডিক্রির খসড়া পেয়েছে, যেটিকে প্রেসিডেন্ট নির্বাচনের ফলাফলে হস্তক্ষেপের প্রস্তাব বলে মনে করা হচ্ছে।,তোহিসের দাবি, ওই খসড়া এমন এক ব্যাগের মধ্যে ছিল, যা ছুড়ে ফেলা হয়েছিল। ‘মিথ্যা গল্প ফাঁদতে’ তার অনুপস্থিতিতে ওই নথিগুলো স্থানীয় একটি খবরের কাগজে ‘ফাঁস’ হয়।,দিনো বলেছেন, বোলসোনারোকে নিয়ে তিনি যুক্তরাষ্ট্রের কাছে কোনো ধরনের অনুরোধ করেননি।,বোলসোনারের দল ডানপন্থি লিবারেল পার্টি (পিএল) এখন সাবেক প্রেসিডেন্টের হয়ে আইনি লড়াইয়ের জন্য নিজেদের আইনজীবী বাহিনীকে প্রস্তুত করছে বলে দলটির এক কর্মকর্তা রয়টার্সকে জানিয়েছেন।,ব্রাজিলের নির্বাচন ব্যবস্থায় জালিয়াতির সুযোগ আছে, এমন বক্তব্যসহ প্রেসিডেন্ট থাকাকালে দেওয়া গণতস্ত্রবিরোধী অনেক মন্তব্যের জন্যই বোলসোনারো তদন্তের মুখোমুখি হয়েছেন। পিএলের আশঙ্কা, রোববার ব্রাসিলিয়ার সরকারি ভবনগুলোতে তাণ্ডবের জন্যও বোলসোনারোকে দোষী সাব্যস্ত করা হতে পারে।,সেক্ষেত্রে তাকে গ্রেপ্তার করা না হলেও ২০২৬ এর নির্বাচনে দাঁড়ানোর অনুপযুক্ত ঘোষণা করা হতে পারে বলে শঙ্কা দলটির ওই কর্মকর্তার।,Copyright © 2022, bdnews24",bn,2023-01-14 06:06:00+06:00
Bdnews24,"কাজ করছে না টুইটারের থার্ড পার্টি অ্যাপ, নিশ্চুপ মাস্ক",tech,https://bangla.bdnews24.com/tech/xzf9ririx4,"ইলন মাস্ক মালিকানাধীন সামাজিক প্ল্যাটফর্ম টুইটারের সকল প্রধান থার্ড পার্টি অ্যাপ কাজ করা বন্ধ করে দিয়েছে। অ্যাপগুলোর নির্মাতারা বলছেন, তারা এখন পর্যন্ত কোম্পানির কাছ থেকে এই বিষয়ে কোনো তথ্য পাননি।,এই ঘটনার সূত্রপাত ঘটে বৃহস্পতিবার বিকেলে। সে সময় কিছু সংখ্যক ব্যবহারকারী অভিযোগ জানান, তারা অ্যাপগুলোর যাচাইকরণ ব্যবস্থা সংশ্লিষ্ট ত্রুটির মুখে পড়েছেন।,এই বিষয়ে পুরোপুরি নিরবতা পালন করছে টুইটার।,“এখনও টুইটারের কাছ থেকে কোনো আনুষ্ঠানিক/অনানুষ্ঠানিক তথ্য আসেনি।” --এক মাস্টোডন পোস্টে বলেন ‘টুইটবট’ নামে পরিচিত অ্যাপের সহ-নির্মাতা পল হাদ্দাদ।,“আমরা আপনাদের মতোই অন্ধকারে আছি।” --শুক্রবার এক ব্লগ পোস্টে লিখেছে ‘টুইটারেফিক’ অ্যাপের নির্মাতা কোম্পানি আইকনফ্যাকটরি।,শুক্রবার বিকাল পর্যন্ত এইসব থার্ড পার্টি অ্যাপ সম্পর্কে টুইটারের অফিসিয়াল অ্যাকাউন্ট, টুইটার সাপোর্ট অ্যাকাউন্ট বা প্ল্যাটফর্মের মালিক ইলন মাস্কের কাছ থেকে কোনো টুইট আসেনি।,এই প্রসঙ্গে প্রযুক্তিবিষয়ক সাইট ভার্জ টুইটারের সঙ্গে সরাসরি যোগাযোগ করতে চাইলেও মাস্কের অধিগ্রহণের পর কোম্পানির গণযোগাযোগ বিভাগ বন্ধ হয়ে যাওয়ায় সেটি আর সম্ভব হয়ে ওঠেনি।,বিভিন্ন ব্যবহারকারী, অ্যাপ নির্মাতা ও কিছু সংখ্যক সংবাদ সংস্থা ধারণা প্রকাশ করেছে, সম্ভবত টুইটারের সকল থার্ড-পার্টি অ্যাপ একসঙ্গে বন্ধ করার উদ্দেশ্যে এই পদক্ষেপ এলো।,হাদ্দাদ বলছেন, এখন থেকে তার কোম্পানি এই অনুমান মাথায় নিয়ে পরিচালিত হবে যে এই বিভ্রাট ইচ্ছাকৃতভাবেই ঘটিয়েছে টুইটার। আইকনফ্যাকটরির পোস্ট থেকে ইঙ্গিত মিলছে, প্ল্যাটফর্মটি কেবল বিশাল সংখ্যক ব্যবহারকারী থাকা বিভিন্ন অ্যাপে নতুন (অপ্রকাশিত ও অঘোষিত) নীতিমালা চালু করতে পারে।,ভার্জের প্রতিবেদক পরীক্ষা করে বলেছেন, তার ডিভাইসে এখনও ‘অ্যালবাট্রস’ ও ‘ফেনিক্স’-এর মতো কিছু সংখ্যক থার্ড পার্টি অ্যাপ কাজ করে। তবে, ফিনিক্স অ্যাপ নির্মাতার দাবি, অ্যাপের আইওএস সংস্করণ চালু থাকলেও এর অ্যান্ড্রয়েড সংস্করণ বন্ধ হয়ে গেছে। এ ছাড়া, টুইটারের ফার্স্ট-পার্টি অ্যাপ এখনও কাজ করছে।,টুইটার সেবা থেকে বিভিন্ন ডেটা সংগ্রহ করতে থার্ড পার্টি অ্যাপগুলোকে নির্ভর করতে হয় এর এপিআই’র ওপর। এটি অতীতেও বিতর্কিত একটি বিষয় হিসেবে বিবেচিত হয়েছিল। সেটা টুইটারের জন্য এমন এক সময় ছিল, যখন বাইরের কোনো নির্মাতার তৈরি টুলের ব্যবহার এড়িয়ে চলতো সেবাটি।,ইলন মাস্ক কোম্পানিটি কেনার আগে এই পরিস্থিতি বদলে যাওয়ার সম্ভাবনা দেখা দিয়েছিল। বিকল্প টুইটার অ্যাপ সম্পর্কে মাস্কের মনোভাব এখনও পরিষ্কার নয়; এই প্রসঙ্গে তাকে ইতিবাচক বা নেতিবাচক তেমন কিছুই বলতে শোনা যায়নি।,মাস্কের ‘টুইটার ২.০’ উদ্যোগ বাস্তবায়িত হলে সামাজিক প্ল্যাটফর্মে কেবল ফার্স্ট পার্টি অ্যাপগুলোই অগ্রাধিকার পাবে বলে প্রতিবেদনে উল্লেখ করেছে ভার্জ। কোম্পানিটি অর্থ আয়ের জন্য উঠে পড়ে লেগেছে। সেই লক্ষ্যে ‘ব্লু’ নামের গ্রাহক সেবার ওপর কোম্পানিটি ব্যপক মনযোগ দিচ্ছে। এতে এমন কিছু ফিচার রয়েছে, যেগুলো ব্যবহার করে থার্ড পার্টি অ্যাপের মতো একই ধরনের সুবিধা পাওয়া সম্ভব। তবে, বেশিরভাগ থার্ড পার্টি অ্যাপে বিজ্ঞাপন না দেখানোর কারণে ব্যবহারকারীদের আর্থিক কোনো ফি দিতে হয় না।,থার্ড পার্টি অ্যাপগুলোর এই বিভ্রাট এপিআই’র কারণে ঘটেছে কি না, ওই বিষয়টি বলা মুশকিল। ভার্জের প্রতিবেদকের নিজস্ব টুইটার ডেভেলপার অ্যাকাউন্ট কাজ করলেও টুইটারের নিজস্ব এপিআই এক্সপ্লোরার টুল কাজ করা বন্ধ করে দিয়েছে।,Copyright © 2022, bdnews24",bn,2023-01-14 08:06:00+06:00
Bdnews24,ইজতেমায় ৫ সহস্রাধিক বিদেশি এসেছে: টুরিস্ট পুলিশ ,samagrabangladesh,https://bangla.bdnews24.com/samagrabangladesh/rbfjhxzk08,"ইজতেমায় বিদেশ থেকে আগত ব্যক্তিদের সহায়তা দেওয়া হচ্ছে বলে টুরিস্ট পুলিশের ডিআইজি মো. ইলিয়াস শরীফ জানিয়েছেন।  ,তিনি বলেন, “এখন পর্যন্ত ৬৬টি দেশের ৫ হাজার ২৮৬ জন বিদেশী ইজতেমায় এসেছেন। আমরা তাদের সঙ্গে সমন্বয় করে কাজ করছি; আরও কিছু আসবেন।”  ,শনিবার বেলা ১১টায় গাজীপুর শহীদ আহসান উল্লাহ মাস্টার স্টেডিয়াম পুলিশ কন্ট্রোল রুমে এসব বলেন ডিআইজি ইলিয়াস শরীফ।  ,২০১৩ সাল থেকে টুরিস্ট পুলিশ পর্যটকদের নিরাপত্তায় কাজ করছে। তবে বিদেশিদের নিরাপত্তা, সুরক্ষা ও সেবা প্রদানের লক্ষ্যে এবারই প্রথম ইজতেমায় কাজ করছে বলেও জানান তিনি।,ইলিয়াস শরীফ বলেন, “বিদেশ থেকে আগতদের অনেকের পাসপোর্ট হারিয়ে যাচ্ছে, সিম পাচ্ছেন না, ম্যানিবাগ হারিয়ে যাচ্ছে। তাদের এ সকল সমস্যা সমাধানে অন্য সেবা সংস্থার সঙ্গে সমন্বয় করে কাজ করছি।,“আমাদের হট লাইন চালু রয়েছে। আমরা সবার সঙ্গে যোগাযোগ রাখছি, যেন বাংলাদেশ ভ্রমণ তাদের জন্য নিরাপদ ও নির্বিঘ্ন হয়।”,তিনি বলেন, “আপনারা জানেন ইজতেমা মোনাজাত শেষে বিদেশি মেহমানরা দেশের বিভিন্ন যায়গায় ছড়িয়ে ছিটিয়ে যায়। আমরা টুরিস্ট পুলিশ কন্ট্রোল রুম স্থাপন করেছি। তারা কে কোথায় যায় তার সঠিক তথ্য সংগ্রহ নিরাপত্তা নিশ্চিত করবো।”,Copyright © 2022, bdnews24",bn,2023-01-14 07:31:00+06:00
Bdnews24,গুপ্তচরবৃত্তি: সাবেক উপ-প্রতিরক্ষামন্ত্রীকে ফাঁসিতে ঝুলিয়েছে ইরান,world,https://bangla.bdnews24.com/world/vi0q58p2f2,"ইরান তাদের সাবেক উপ-প্রতিরক্ষামন্ত্রী আলিরেজা আকবরির মৃত্যুদণ্ড কার্যকর করেছে বলে জানিয়েছে দেশটির রাষ্ট্রায়ত্ত গণমাধ্যম।,২০১৯ সালে গ্রেপ্তার হওয়া ব্রিটিশ-ইরানি দ্বৈত নাগরিক আকবরি যুক্তরাজ্যের হয়ে গুপ্তচরবৃত্তির দায়ে দোষী সাব্যস্ত হয়েছিলেন; সাবেক এ উপ-প্রতিরক্ষামন্ত্রী অবশ্য তার বিরুদ্ধে আনা অভিযোগ স্বীকার করেননি। ,তার পরিবারের সদস্যদের বুধবার কারাগারে গিয়ে ‘শেষ সাক্ষাৎ’ করতে বলা হয়েছিল; আকবরিকে কারাগারের নির্জন কক্ষেও সরিয়ে নেওয়া হয়েছিল বলে জানিয়েছেন তার স্ত্রী।,যুক্তরাজ্য আকবরির দণ্ড কার্যকর স্থগিত করে তাকে মুক্তি দিতে ইরান সরকারের প্রতি অনুরোধ জানিয়েছিল।,ইরানের বিচারবিভাগের সংবাদমাধ্যম মিজানও আলিরেজা আকবরিকে ফাঁসিতে ঝোলানো হয়েছে বলে তাদের প্রতিবেদনে জানিয়েছে। তবে কখন সাবেক এ উপ-প্রতিরক্ষামন্ত্রীর দণ্ড কার্যকর হয়েছে, তা জানায়নি তারা।,ইরান কয়েকদিন আগে আকবরির একটি ভিডিও প্রকাশ করেছে, যাতে তাকে দোষ স্বীকার করে নিতে দেখা গেছে।,তবে তার কাছ থেকে জোর করেই ওই স্বীকারোক্তি আদায় করা হয়েছিল বলে ধারণা পশ্চিমা পর্যবেক্ষকদের।,বুধবার বিবিসি আকবরির একটি অডিও বার্তা প্রকাশ করেছে, যাতে এ ব্রিটিশ-ইরানি দ্বৈত নাগরিক তার ওপর নির্যাতন চালানোর অভিযোগ করেন। যা করেননি, ক্যামেরার সামনে সে অপরাধের বিষয়ে জোর করে স্বীকারোক্তি আদায় করা হয়েছে বলেও বার্তায় বলেছেন তিনি।,শুক্রবার ব্রিটিশ পররাষ্ট্রমন্ত্রী জেমস ক্লেভারলি তেহরানকে সতর্ক করে বলেছিলেন, “মৃত্যুদণ্ড কার্যকরের নির্মম হুমকি বাস্তবায়ন করা উচিত হবে না ইরানের।”,এর আগে বুধবার ক্লেভারলি টুইটে আকবরির মৃত্যুদণ্ড কার্যকরের বিষয়ে ইঙ্গিত করে লিখেছিলেন, “বর্বর শাসকদের রাজনৈতিক উদ্দেশ্যপ্রণোদিত এই কর্মকাণ্ড মানুষের জীবনকে পুরোপুরি অবজ্ঞা করছে।”,যুক্তরাষ্ট্রও পরে আকবরির ফাঁসি কার্যকর না করার আহ্বান জানায়। মার্কিন কূটনীতিক ভেদান্ত প্যাটেল বলেছেন, “এই মৃত্যুদণ্ড কার্যকর হবে বিবেকবর্জিত কাজ।”,প্যাটেল শুক্রবার আরও বলেছেন, “আলিরেজা আকবরির বিরুদ্ধে অভিযোগ ও দণ্ড রাজনৈতিক উদ্দেশ্যপ্রণোদিত।”,কয়েকদিন আগেই যুক্তরাজ্যের পররাষ্ট্র দপ্তরের মুখপাত্র বিবিসিকে বলেছিলেন, তারা আকবরির পরিবারের প্রতি সমর্থন জ্ঞাপন করছেন এবং ব্রিটিশ-ইরানি দ্বৈত নাগরিকের মামলাটির প্রসঙ্গ নিয়মিতভাবেই ইরানি কর্তৃপক্ষের কাছে উত্থাপন করেছেন।,তারা ব্রিটিশ নাগরিক হিসেবে আকবরিকে কনস্যুলার সেবা দেওয়ার আগ্রহ প্রকাশও করেছিল; যদিও ইরান সরকার সাধারণত ইরানিদের দ্বৈত নাগরিকত্বের স্বীকৃতি দেয় না।,অডিও বার্তায় আকবরি বলেছিলেন, কয়েকবছর আগে তিনি যখন বিদেশে বসবাস করছিলেন, তখন বিশ্বশক্তিগুলোর সঙ্গে পরমাণু চুক্তির আলোচনায় জড়িত থাকা শীর্ষ এক ইরানি কূটনীতিক তাকে ইরানে যাওয়ার আমন্ত্রণ জানান।,কিন্তু সেখানে পৌঁছানোর পরপরই তার বিরুদ্ধে ‘এক বোতল সুগন্ধী ও একটি শার্টের বিনিময়ে’ ইরানের জাতীয় নিরাপত্তা সংক্রান্ত সর্বোচ্চ পরিষদের সেক্রেটারি আলি শামখানির কাছ থেকে অতি গোপনীয় গোয়েন্দা তথ্য হাতিয়ে নেওয়ার অভিযোগ আনা হয়।,এরপর থেকে গোয়েন্দা সংস্থার এজেন্টরা তাকে ‘সাড়ে তিন হাজার ঘণ্টারও বেশি সময় ধরে জিজ্ঞাসাবাদ ও নির্যাতন করে’ বলে অডিও বার্তায় বলেন সাবেক এই উপ-প্রতিরক্ষামন্ত্রী।,“ইরান তাকে মেরে যুক্তরাজ্যের ওপর প্রতিশোধ নিতে চায়,” বলেও অভিযোগ করেন তিনি।,ওই অডিও বার্তাটি প্রচারিত হওয়ার কয়েক ঘণ্টা পরই সংবাদ সংস্থা মিজান প্রথমবারের মতো আকবরি গুপ্তচরবৃত্তির দায়ে দোষী সাব্যস্ত হয়েছেন এবং সুপ্রিম কোর্ট তার আপিল খারিজ করে দিয়েছে বলে জানায়।,সম্প্রতি ইরানে হওয়া সরকারবিরোধী আন্দোলন দমনে দেশটির নিরাপত্তা বাহিনী যে সহিংস পন্থার আশ্রয় নিয়েছিল, তার প্রতিক্রিয়ায় যুক্তরাজ্য ইরানের নীতি পুলিশ ও অন্যান্য নিরাপত্তা সংস্থার শীর্ষ অনেক কর্মকর্তার ওপর নিষেধাজ্ঞা দেয়; যার জেরে তেহরান ও লন্ডনের মধ্যে সম্পর্কে টানাপড়েন গভীর হয়।,ইরান সাম্প্রতিক মাসগুলোতে গুপ্তচরবৃত্তি ও জাতীয় নিরাপত্তা সংক্রান্ত অভিযোগে দ্বৈত নাগরিক ও বিদেশে পাকাপাকিভাবে বসবাস করা কয়েক ডজন ব্যক্তিকে গ্রেপ্তার করেছে।,তবে গত বছর যুক্তরাজ্য ইরানের কাছে থাকা ঋণ পরিশোধের ব্যাপারে সমঝোতায় পৌঁছানোর পর তেহরান ব্রিটিশ-ইরানি নাগরিক নাজনিন জাঘারি-র‌্যাটক্লিফ ও আনুশেহ আশুরিকে মুক্তি দিয়ে ইরান ত্যাগের অনুমতি দেয়।,তবে মুরাদ তাহবাজসহ অন্তত আরও দুই ব্রিটিশ-ইরানি এখনও ইরানে আটক আছেন। মুরাদ যুক্তরাষ্ট্রেরও নাগরিক।,Copyright © 2022, bdnews24",bn,2023-01-14 08:42:00+06:00
Bdnews24,পাঠানের প্রথম শো দেখবে ২০০ শহরের ৫০ হাজার দর্শক,glitz,https://bangla.bdnews24.com/glitz/efaskm7m9o,"পাঁচ বছর পর ‘পাঠান’ সিনেমা দিয়ে চলতি মাসেই পর্দায় ফিরছেন শাহরুখ খান। ‘কিং খানের’ এই প্রত্যাবর্তন উদযাপনে ভারতজুড়ে দুইশর বেশি শহরে সিনেমাটি দেখানোর ব্যবস্থা করেছে তার ফ্যান ক্লাব ‘এসআরকে ইউনিভার্স’।  ,আর সিনেমা মুক্তির দিনের বিশেষ এই প্রদর্শনীতে ৫০ হাজার দর্শক পাঠান দেখবে বলে জানিয়েছে টাইমস অব ইন্ডিয়া। ,সিনেমাটি মুক্তি পাচ্ছে আগামী ২৫ জানুয়ারি। ভক্তদের দীর্ঘ প্রতীক্ষা, পাঠান বয়কটের ডাক, সেন্সর শর্তসহ নানা বিতর্কের মধ্যেই এর মধ্যে গত ১০ জানুয়ারি প্রকাশ পেয়েছে পাঠানের ট্রেইলার। সেখানে শাহরুখকে পাওয়া গেল সন্ত্রাসী গোষ্ঠীর হামলা থেকে দেশ বাঁচানোর মিশনে নামা একজন আন্ডারকভার এজেন্ট হিসেবে।,‘এসআরকে ইউনিভার্স’র সহ প্রতিষ্ঠাতা ইয়াশ পারিয়ানি জানিয়েছেন, কেবল প্রথম দিনের শো থেকেই ন্যূনতম এক কোটি রুপির বুকিং হবে বলে আশা করছেন তারা। তিনি আরও জানান, মুম্বাইতে সাত থেকে আটটি এবং দিল্লিতে ছয়টি প্রদর্শনী করা হবে। এছাড়া অন্যান্য শহরেও একাধিক শোয়ে পাঠান দেখানোর ব্যবস্থা করবেন।,তবে ফ্যান ক্লাবের পরিকল্পনা এই উদযাটন শুধু সিনেমা মুক্তির দিনেই শেষ হচ্ছে না, তা সপ্তাহব্যাপী চালিয়ে নেওয়ার ইচ্ছা রয়েছে তাদের।,এছাড়াও দুবাইয়ে বুর্জ খলিফাতে টি-টোয়েন্টিতে পাঠানের ট্রেলারটি দেখানো হবে।,এর আগে এই সিনেমা জন্য ১০টি দৃশ্য কাটঁছাট করার শর্ত দেয় ভারতের সেন্ট্রাল বোর্ড অব ফিল্ম সার্টিফিটেকট (সিবিএফসি)।,ভারতের সিনে পোর্টাল বলিইউড হাঙ্গামা বলছে, দৃশ্যে কাঁচি চালানোর নির্দেশনার পাশাপাশি সিনেমাটিকে ‘ইউএ’ সার্টিফিকেট দিয়েছে সিবিএফসি। এই সনদের অর্থ হল সিনেমাটি বানানো হয়েছে মাঝ বয়সী দর্শকদের কথা মাথায় রেখে। তবে বাবা-মায়ের অনুমতিতে ১২ বছরের কম বয়সীরাও দেখতে পারবে।,সিদ্ধার্থ আনন্দ পরিচালিত পাঠান হিন্দি, তামিল, তেলেগুসহ কয়েকটি ভাষায় মুক্তি দেওয়া হবে। শাহরুখ খান আর দীপিকা পাড়ুকোন ছাড়াও সিনেমায় খল চরিত্রে দেখা যাবে জন আব্রাহামকে।,Copyright © 2022, bdnews24",bn,2023-01-14 08:20:00+06:00
Bdnews24,লুর কাছেও র‌্যাবের প্রসঙ্গ তুলবেন মোমেন,bangladesh,https://bangla.bdnews24.com/bangladesh/y577c058yb,"র‌্যাবের উপর যুক্তরাষ্ট্রের নিষেধাজ্ঞা তুলতে তৎপরতা চালিয়ে যাওয়ার কথা জানালেন পররাষ্ট্রমন্ত্রী এ কে আব্দুল মোমেন। ,তিনি বলেছেন, যুক্তরাষ্ট্রের দক্ষিণ ও মধ্য এশিয়া বিষয়ক সহকারী পররাষ্ট্রমন্ত্রী ডনাল্ড লুর সঙ্গে বৈঠকেও এ প্রসঙ্গ তোলা হবে। ,শনিবার ঢাকা বিশ্ববিদ্যালয়ে জাপানিজ স্টাডিজ বিভাগের আয়োজিত এক সম্মেলন শেষে সাংবাদিকদের প্রশ্নে একথা বলেন মোমেন।,ডনাল্ড লু ভারত সফর করে শনিবারই বাংলাদেশে আসছেন।,গুরুতর মানবাধিকার লঙ্ঘনের অভিযোগ তুলে ২০২১ সালের ডিসেম্বরে র‌্যাবসহ এই বাহিনীর সাবেক ও বর্তমান মিলিয়ে সাত কর্মকর্তার উপর নিষেধাজ্ঞা আরোপ করে ওয়াশিংটন।,এরপর বিভিন্ন সময় বাংলাদেশ সরকারের পক্ষ থেকে নিষেধাজ্ঞা প্রত্যাহারের কথা বলা হলেও যুক্তরাষ্ট্রের সাড়া মেলেনি। ,লুর সফর নিয়ে প্রশ্নে মোমেন বলেন, বিষয়টি নিয়ে আলোচনা করবেন তিনি। ,“আমাদের একটা অনুরোধ থাকবে তাদের প্রতি যে তাদের এই সিদ্ধান্ত পুনর্বিবেচনা করা উচিৎ।”,র‌্যাব গঠনের সময় যুক্তরাষ্ট্র ও যুক্তরাজ্যের সম্পৃক্ততার কথা তুলে তিনি বলেন, “র‍্যাব যখন তৈরি হয়, তখন আমেরিকা ও যুক্তরাজ্যের পরামর্শেই তৈরি হয়। তখনকার পরিস্থিতি বিবেচনা করে ওই দেশগুলো র‍্যাবের কনসেপ্টটা দেয়। তারাই তৎকালীন সরকারকে এজন্য ইকুয়েপমেন্ট দেয়। তাদের কারণেই প্রাথমিকভাবে র‌্যাব চালু হয়।,“সময়ের সাথে সাথে র‌্যাব এখন অনেক পরিপক্ব। দেশের জনগণ তাদের পারফরম্যান্সের জন্য তাদের চায়৷ আমেরিকা অন্য বুদ্ধিতে তাদের উপর প্রেশার দিয়েছে।”,বাংলাদেশের আসন্ন নির্বাচন নিয়ে যুক্তরাষ্ট্রের রাষ্ট্রদূতের যে প্রতিক্রিয়া, তা নিয়ে সরকারে অস্বস্তি আছে কি না কিংবা সে বিষয়টি লুর কাছে তোলা হবে কি না, সেই প্রশ্ন মোমেনকে করেন এক সাংবাদিক। ,জবাবে তিনি বলেন, “আমাদের কোনো অস্বস্তি নেই৷ অন্যরা যদি পরামর্শ দেয়, তা যদি গ্রহণযোগ্য হয়, তাহলে তা আমরা গ্রহণ করব। ,“আর পরামর্শ দিলেই তো হবে না, বাস্তবায়নও একটা বড় বিষয়। আমরা বাস্তব অবস্থার প্রেক্ষিতে সিদ্ধান্ত নেব।”,নির্বাচন নিয়ে তিনি বলেন, “আওয়ামী লীগ সবসময় একটা স্বচ্ছ নির্বাচন করতে চায়। কোনো বুলেটের মাধ্যমে আসে নাই, আওয়ামী লীগ সরকার ব্যালটের মাধ্যমে আসে।”,সুষ্ঠু নির্বাচনের জন্য সরকারের নেওয়া নানা পদক্ষেপ তুলে ধরে পররাষ্ট্রমন্ত্রী বলেন, “আমাদের মৌলিক উদ্দেশ্য, আমরা একটি স্বচ্ছ, সুন্দর, গ্রহণযোগ্য নির্বাচন করতে চাই।”,এর আগে ঢাকা বিশ্ববিদ্যালয় জাপানিজ স্টাডিজ বিভাগ এবং জাপান ফাউন্ডেশনের যৌথ উদ্যোগে ‘জাপানোলজি ইন নিউ এরা’ শীর্ষক দু'দিনব্যাপী আন্তর্জাতিক হাইব্রিড সম্মেলনের উদ্বোধন করেন পররাষ্ট্রমন্ত্রী মোমেন।,নবাব নওয়াব আলী চৌধুরী মিলনায়তনে ঢাকা বিশ্ববিদ্যালয়ের উপাচার্য অধ্যাপক মো. আখতারুজ্জামান সভাপতিত্বে অনুষ্ঠানে বাংলাদেশে জাপানের রাষ্ট্রদূত ইওয়ামা কিমিনোরি ও জাপানে নিযুক্ত বাংলাদেশের রাষ্ট্রদূত সাহাবুদ্দিন আহমেদ বক্তব্য রাখেন।,জাপান ফাউন্ডেশনের ব্যবস্থাপনা পরিচালক হিদেকি হারা, ঢাকা বিশ্ববিদ্যালয় সামাজিক বিজ্ঞান অনুষদের ডিন অধ্যাপক জিয়া রহমান ও জাপানের কোবে ইউনিভার্সিটির অধ্যাপক কিচি ওগাওয়া সম্মানিত অতিথি হিসেবে উপস্থিত ছিলেন। ঢাকা বিশ্ববিদ্যালয় জাপানিজ স্টাডিজ বিভাগের প্রতিষ্ঠাতা চেয়ারম্যান অধ্যাপক আবুল বারকাত ধন্যবাদ জ্ঞাপন করেন। বিভাগের চেয়ারম্যান আব্দুল্লাহ-আল-মামুন স্বাগত বক্তব্য দেন।,Copyright © 2022, bdnews24",bn,2023-01-14 08:54:00+06:00
Bdnews24,বঙ্গবন্ধুর সমাধিতে গাইবান্ধা-৫ আসনের নবনির্বাচিত সাংসদের শ্রদ্ধা,samagrabangladesh,https://bangla.bdnews24.com/samagrabangladesh/mke1llgocl,"গোপালগঞ্জের টুঙ্গিপাড়ায় জাতির পিতা বঙ্গবন্ধু শেখ মুজিবুর রহমানের সমাধিতে শ্রদ্ধা নিবেদন করেছেন গাইবান্ধা ৫ (সাঘাটা-ফুলছড়ি) আসনের নবনির্বাচিত সাং সংসদ সদস্য মাহমুদ হাসান রিপন।,শনিবার দুপুরে বঙ্গবন্ধুর সমাধি সৌধের বেদীতে ফুল দিয়ে শ্রদ্ধা জানান। এরপর ফাতেহা পাঠ করেন এবং মোনাজাতে অংশ নেন তিনি।,এ সময় প্রধানমন্ত্রী শেখ হাসিনার সুস্বাস্থ্য দীর্ঘায়ু ও সাফল্য কামনায় প্রার্থনা করা হয়। পরে নবনির্বাচিত সাংসদ সমাধি কমপ্লেক্সের পরিদর্শন বইতে স্বাক্ষর করেন।,এ সময় সাঘাটা উপজেলা আওয়ামী লীগের সভাপতি সামছিল আরেফিন টিটু, ফুলছড়ি উপজেলা আওয়ামী লীগের সভাপতি জিএম সেলিম পারভেজ, সহ-সভাপতি নুরুল আমিনসহ আওয়ামী লীগ ও সহযোগী সংগঠনের ৩০০ নেতাকর্মী উপস্থিত ছিলেন।,গত ৪ জানুয়ারি অনুষ্ঠিত গাইবান্ধা-৫ (সাঘাটা-ফুলছড়ি) আসনের উপনির্বাচনের পুনর্ভোটে জয়ী হয়েছেন ক্ষমতাসীন আওয়ামী লীগের প্রার্থী মাহমুদ হোসেন রিপন।,নৌকা প্রতীকে তিনি পেয়েছেন ৭৮ হাজার ২৭৬ ভোট। তার নিকটতম প্রতিদ্বন্দ্বী জাতীয় পার্টির প্রার্থী এ এইচ এম গোলাম শহীদ রঞ্জু পেয়েছেন ৪৪ হাজার ৯৫০ ভোট।,এর ফলে ৩৩ হাজার ৩২৬ ভোটে জয় নিয়ে সংসদে বসতে যাচ্ছেন ছাত্রলীগের সাবেক সভাপতি রিপন। সংগঠনটির সাবেক সভাপতি-সাধারণ সম্পাদকদের মধ্যে তিনি সর্বকনিষ্ঠ সংসদ সদস্য হচ্ছেন।,Copyright © 2022, bdnews24",bn,2023-01-14 08:51:00+06:00
Bdnews24,নিজের বেতন ৪০ শতাংশ কমাবেন অ্যাপলের টিম কুক,tech,https://bangla.bdnews24.com/tech/aw655oib7r,"২০২২ সালে মার্কিন প্রযুক্তি জায়ান্ট অ্যাপলের প্রধান নির্বাহী টিম কুকের বেতন নিয়ে শেয়ার মালিকদের আপত্তির পর নিজের বেতন ৪০ শতাংশ কমিয়ে আনতে রাজি হয়েছেন বিশ্বের সবচেয়ে মূল্যবান কোম্পানির এই প্রধান।,অ্যাপল বলেছে, ২০২২ সালের বার্ষিক সভায় দুই তৃতীয়াংশের কম বিনিয়োগকারী কুকের বেতন কাঠামো সমর্থন করায় এই পদক্ষেপ নেওয়ার অনুরোধ জানান তিনি।,বৃহস্পতিবার নিয়ন্ত্রকদের জমা দেওয়া নথিতে দেখা যাচ্ছে, কুকের মূল বেতন ও বোনাস আগের মতোই আছে। তার বেতন ও বোনাস যথাক্রমে ৩০ লাখ ডলার ও ৬০ লাখ ডলার।,তবে, ভবিষ্যতে তার বিভিন্ন স্টক বোনাস নির্ভর করবে আইফোন নির্মাতা কোম্পানিটি বাজারে নিজের প্রতিদ্বন্দ্বী কোম্পানিগুলোর তুলনায় কতোটা ভালো ফলাফল দেখাবে, সেটির ওপর।,২০২২ সালের সেপ্টেম্বর শেষে অ্যাপলের অর্থবছরের জন্য কুকের বেতন ছিল নয় কোটি ৯৪ লাখ ডলার, যা আগের বছরের নয় কোটি ৮৭ লাখ থেকে কিছুটা বেশি।,২০২৩ সালের জন্য এই সংখ্যা কমে দাঁড়িয়েছে চার কোটি ৯০ লাখ ডলারে।,ব্রিটিশ সংবাদমাধ্যম স্কাই নিউজের প্রতিবেদন অনুযায়ী, এই লক্ষ্যমাত্রা সম্ভবত অর্জিত হবে। অ্যাপল বলেছে, কুকের প্রাপ্য প্রায় চার কোটি ডলারের স্টকের মধ্যে তিন কোটি ডলারই শেয়ারমুল্যের ফলাফলের ওপর নির্ভর করবে।,মুদ্রাস্ফীতির কারণে বৈশ্বিক অর্থনীতির গতি মন্থর হয়ে যাওয়ায় গত বছর বেশ কিছু সংখ্যক শীর্ষস্থানীয় মার্কিন প্রযুক্তি কোম্পানির শেয়ারে দরপতন ঘটেছিল।,অ্যাপলের বেলায়, তাদের সরবরাহ চেইন নিয়ে দুর্ভোগের মুখোমুখি হতে হয়েছে, বিশেষ করে চীনে।,এর এক বছর আগে, প্রথম মার্কিন কোম্পানি হিসেবে তিন লাখ কোটি ডলারের বাজারমূল্য অর্জন করেছিল অ্যাপল। বর্তমানে এই প্রযুক্তি জায়ান্টের বাজারমূল্য দুই লাখ ১০ হাজার কোটি ডলার।,Copyright © 2022, bdnews24",bn,2023-01-14 09:28:00+06:00
Bdnews24,যুক্তরাষ্ট্রে টর্নেডোর তাণ্ডবে ৯ মৃত্যু,world,https://bangla.bdnews24.com/world/4kyok9b5rb,"যুক্তরাষ্ট্রের দক্ষিণাঞ্চলে বেশ কয়েকটি টর্নেডোর তাণ্ডবে বহু ঘরবাড়ি ধ্বংস হওয়ার পাশাপাশি অন্তত নয়জন নিহত হয়েছেন, পাশাপাশি হাজার হাজার বাড়ি ও ব্যবসা প্রতিষ্ঠান বিদ্যুৎবিহীন হয়ে পড়েছে।,শুক্রবার স্থানীয় কর্মকর্তারা জানিয়েছেন, টর্নেডোতে আলাব্যামা অঙ্গরাজ্যের মধ্যাঞ্চল সবচেয়ে বেশি ক্ষতিগ্রস্ত হয়েছে এবং এখানে মৃত্যুর সংখ্যা আরও বাড়বে বলে ধারণা করা হচ্ছে।,যুক্তরাষ্ট্রের জাতীয় আবহাওয়া পরিষেবার আবহাওয়াবিদ জেসিকা লসের ভাষ্য অনুযায়ী, বৃহস্পতিবারের ঝড়গুলো মিসিসিপি থেকে জর্জিয়া পর্যন্ত বিস্তৃত ছিল আর অন্তত পাঁচটি টর্নেডো আলাব্যামার মধ্যাঞ্চলে আঘাত হেনেছে।  ,তিনি জানান, এগুলোর মধ্যে একটি টর্নেডো আলাব্যামার দক্ষিণপশ্চিমের সেলমা থেকে পূর্বদিকে আলাব্যামা-জর্জিয়া সীমান্ত পর্যন্ত প্রায় ২৪১ কিলোমিটার পাড়ি দিয়েছে।,উদ্ধারকারীরা নিখোঁজ লোকজনের সন্ধানে আলাব্যামার অটাগা কাউন্টিতে তল্লাশি চালাচ্ছে। এখানে সাতজনের মৃত্যু হয়েছে বলে জরুরি ব্যবস্থাপনা পরিষেবার পরিচালক আনি বাগেট জানিয়েছেন। স্কুলগুলো শিক্ষার্থীদের বের হতে না দিয়ে আটকে রেখে অনেক প্রাণ বাঁচিয়েছে বলেও জানিয়েছেন তিনি।,কাউন্টিটির ময়নাতদন্তকারী কর্মকর্তা বার্তা সংস্থা রয়টার্সকে বলেছেন, হতাহতের সংখ্যা আরও বাড়বে।   ,স্থানীয় শেরিফ দপ্তর জানিয়েছে, ঝড়ে অটাগায় ৫০টির মতো বাড়ি ও ব্যবসা প্রতিষ্ঠান ক্ষতিগ্রস্ত হয়েছে।,জর্জিয়ার গভর্নর ব্রেইন কেম্প জানিয়েছেন, বৃহস্পতিবারের ঝড়ে তার অঙ্গরাজ্যে দুই জনের মৃত্যু হয়েছে। এদের মধ্যে একজন অঙ্গরাজ্য সরকারের কর্মী ও অপরজন পাঁচ বছর বয়সী এক শিশু।,গণমাধ্যমে আসা ছবিতে সেলামাজুড়ে ব্যাপক ক্ষয়ক্ষতির নমুনা দেখা গেছে। এখানে বেশ কয়েকটি ব্যবসা প্রতিষ্ঠান ও বাড়ি ধ্বংস হয়ে গেছে। বিশাল একটি গাছ শিকড়সহ উপড়ে পড়েছে। ,জর্জিয়ায় চারটি টর্নেডো হয়েছে বলে কর্মকর্তারা নিশ্চিত করেছেন। এগুলো মূলত আটলান্টা শহরের দক্ষিণপূর্ব দিকে বেশি তাণ্ডব চালালেও পুরো রাজ্যজুড়েই ক্ষয়ক্ষতির কারণ হয়েছে। ঝড়ে বহু ছাদের বাইরের আবরণ উড়ে গেছে, ঘরবাড়ি ধসে পড়েছে আর গাছ উপড়ে পড়েছে।,আটলান্টার ঠিক দক্ষিণপূর্বে বাতাসের ধাক্কায় একটি মালবাহী ট্রেনের তিনটি বগি লাইনচ্যুত হয়ে পড়ে, এতে ওই লাইনে ট্রেন চলাচল বন্ধ হয়ে যায়। তবে এ ঘটনায় কেউ আঘাত পায়নি বলে জানিয়েছেন কর্মকর্তারা।  ,বৃহস্পতিবার আলাব্যামার গভর্নর কে আইভি অঙ্গরাজ্যের ছয়টি কাউন্টিজুড়ে জরুরি অবস্থা ঘোষণা করেছেন।    ,পাওয়ারআউটেজ ডট ইউএসের তথ্য অনুযায়ী, শুক্রবার আলাব্যামায় প্রায় ২০ হাজার গ্রাহক বিদ্যুৎবিহীন ছিল। ঝড়ের কারণে আলাব্যামার প্রতিবেশী মিসিসিপি ও জর্জিয়ারও বহু গ্রাহক বিদ্যুৎবিহীন হয়ে আছেন।,Copyright © 2022, bdnews24",bn,2023-01-14 09:08:00+06:00
Bdnews24,জিয়ার জন্মবার্ষিকীতে বিএনপির ১০ দিনের কর্মসূচি,politics,https://bangla.bdnews24.com/politics/koc2yzqgoj,"দলের প্রতিষ্ঠাতা, সাবেক রাষ্ট্রপতি জিয়াউর রহমানের ৮৭তম জন্মবার্ষিকী উদযাপনে ১০ দিনের কর্মসূচি নিয়েছে বিএনপি।,শনিবার সকালে নয়া পল্টনে দলের কেন্দ্রীয় কার্যালয়ে দল ও সহযোগী সংগঠনের এক যৌথসভা শেষে বিএনপি মহাসচিব মির্জা ফখরুল ইসলাম আলমগীর এই কর্মসূচি ঘোষণা করেন।,১৯৩৬ সালের ১৯ জানুয়ারি বগুড়ার গাবতলীতে জন্ম জিয়াউর রহমানের। সামরিক বাহিনীর কর্মকর্তা হিসেবে ১৯৭১ সালে মুক্তিযুদ্ধে যোগ দেন তিনি। সেক্টর কমান্ডারের দায়িত্ব পালন ছাড়াও মুক্তিবাহিনীর ‘জেড’ ফোর্সের অধিনায়ক ছিলেন তিনি। ,পঁচাত্তরের বঙ্গবন্ধু হত্যাকাণ্ডের পর সেনাপ্রধানের দায়িত্বে আসা জিয়া পরে রাষ্ট্রপ্রধানের দায়িত্ব নিয়ে বিএনপি গঠন করেন। ১৯৮১ সালের ৩০ মে এক ব্যর্থ সেনা অভ্যুত্থানে নিহত হন তিনি।,জিয়ার জন্মবার্ষিকীর দিন ১৯ জানুয়ারি সকাল ১১টায় শেরেবাংলা নগরে তার কবরে ফুল দেবে বিএনপি। বিকালে ইঞ্জিনিয়ার্স ইন্সটিটিউশন মিলনায়তনে হবে আলোচনা সভা।,তার আগে ১৭ জানুয়ারি মহিলা দল, ২১ জানুয়ারি শ্রমিক দল, ২২ জানুয়ারি মুক্তিযোদ্ধা দল, ২৩ জানুয়ারি কৃষক দল, ২৪ জানুয়ারি যুবদল, ২৬ জানুয়ারি স্বেচ্ছাসেবক দল আলোচনা সভা করবে।,১৮ জানুয়ারি ছাত্রদল চিত্রাঙ্কন প্রতিযোগিতা এবং উলামা দল মিলাদ মাহফিল, ১৯ জানুয়ারি রাতে ঢাকা মহানগর বিএনপি উত্তর-দক্ষিণ রাজধানীতে শীত বস্ত্র বিতরণ এবং ২০ জানুয়ারি জাতীয়তাবাদী সামাজিক সাংস্কৃতিক সংস্থা-জাসাস সাংস্কৃতিক অনুষ্ঠান করবে।,মির্জা ফখরুল বলেন, “বর্তমান প্রেক্ষিতে জিয়াউর রহমান অত্যন্ত প্রাসঙ্গিকই শুধু নন, তিনি এখন অত্যন্ত প্রয়োজনীয় একজন নেতা। সেজন্য আমরা বিএনপির পক্ষ থেকে তার এই জন্মদিনটিকে স্মরণীয় করে রাখবার জন্যে ব্যাপক কর্মসূচি নিয়েছি।”,“যে ব্যক্তি স্বাধীনতার ঘোষণা দিয়েছিলেন, যে নেতা আমাদেরকে পথ দেখিয়েছিলেন, আসুন তাকে আমরা শ্রদ্ধার সঙ্গে স্মরণ করি। আসুন একটা মুক্ত, সমৃদ্ধ বাংলাদেশ নির্মাণের জন্য, আমাদের ভবিষ্যৎ বংশধরদের একটা নিরাপদ আবাসস্থল নির্মাণের জন্য, মাথা উঁচু করে দাঁড়াবার জন্য আমরা এইদিনটি মর্যাদার সাথে পালন করি।”,সরকারের সমালোচনা করে বিএনপি মহাসচিব বলেন, ‘বাংলাদেশের মুক্তিযুদ্ধ আমরা করেছিলাম যে চেতনার কথা থেকে, সেই কথাকে তারা বেমালুম গিলে ফেলেছে, ধবংস করে দিয়েছে। সেই চেতনা ছিল একটা মুক্ত সমাজ, একটা গণতান্ত্রিক রাষ্ট্র।,“সেই লক্ষ্যে আমরা সংগ্রাম করছি। এদেশের মানুষ জেগে উঠেছে। ইতোমধ্যে দেখেছেন, আমাদের প্রায় ১৫ জন নেতাকর্মী শাহাদাত বরণ করেছেন পুলিশের গুলিতে, আওয়ামী লীগের সন্ত্রাসী বাহিনীর অত্যাচারে নির্যাতনে। গত ১৫ বছরে আমাদের প্রায় ৬শর অধিক নেতা গুম হয়ে গেছে, সহাস্রাধিক নেতা-কর্মী খুন হয়েছেন, ৩৫-৪০ লক্ষ মানুষের বিরুদ্ধে মিথ্যা মামলা হয়েছে।”,আবদুস সালাম, রুহুল কবির রিজভী, খায়রুল কবির খোকন, শামসুর রহমান শিমুল বিশ্বাস, ফজলুল হক মিলন, মোস্তাক মিয়া, শহিদ উদ্দিন চৌধুরী এ্যানী, সুলতান সালাহউদ্দিন টুকু, আবদুল কালাম আজাদ, রফিকুল ইসলাম মাহতাব, শাহ নেছারুল হক, নজরুল ইসলাম তালুকদারসহ প্রায় এক হাজারের উপরে নেতা-কর্মী এখনও বন্দি বলে জানান বিএনপি মহাসচিব।,তিনি বলেন, “এই অবস্থার প্রেক্ষিতে বিএনপিসহ বিভিন্ন রাজনৈতিক দল ১০ দফা কর্মসূচি দিয়েছে। এই কর্মসূচি পালনের জন্য গোটা জাতি আজকে নেমে পড়েছে। এই ১০ দফার মাধ্যমে আমরা সত্যিকার গণতান্ত্রিক বাংলাদেশ প্রতিষ্ঠা করতে চাই।”,যৌথ সভায় বিএনপির স্থায়ী কমিটির সদস্য মির্জা আব্বাস, ভাইস চেয়ারম্যান বরকত উল্লাহ বুলু, চেয়ারপারসনের উপদেষ্টা পরিষদের সদস্য আমানউল্লাহ আমান, যুগ্ম মহাসচিব সৈয়দ মোয়াজ্জেম হোসেন আলাল, কেন্দ্রীয় নেতা সৈয়দ এমরান সালেহ প্রিন্স, আবদুস সালাম আজাদ, কাজী রফিক, মহিলা দলের আফরোজা আব্বাস, হেলেন জেরিন খান, মহানগর বিএনপি আমিনুল হক, রফিকুল আলম মজনু, মুক্তিযোদ্ধা দলের ইশতিয়াক আজিজ উলফাত, সাদেক আহমেদ খান, যুব দলের আবদুল মোনায়েম মুন্না, স্বেচ্ছাসেবক দলের এসএম জিলানী, কৃষক দলের হাসান জাফির তুহিন, শহিদুল ইসলাম বাবুল, শ্রমিক দলের মোস্তাফিজুল করীম মজুমদার, মঞ্জুরুল ইসলাম মঞ্জু, তাঁতী দলের মনিরুজ্জামান মুনীর, মোস্তফা কামাল, জাহাঙ্গীর আলম, জাসাসের লিয়াকত আলী, জাকির হোসেন রোকন, উলামা দলের মাওলানা আলমগীর হোসাইন, মাওলানা আবুল হোসেন, ছাত্রদলের কাজী রওনকুল ইসলাম শ্রাবণ ও সাইফ মাহমুদ জুয়েল উপস্থিত ছিলেন।,Copyright © 2022, bdnews24",bn,2023-01-14 09:35:00+06:00
Bdnews24,আখেরি মোনাজাতের জন্য মধ্যরাত থেকে যেসব সড়ক বন্ধ,samagrabangladesh,https://bangla.bdnews24.com/samagrabangladesh/3txfj072zw,"টঙ্গীর তুরাগ তীরের বিশ্ব ইজতেমার আখেরি মোনাজাতের জন্য শনিবার মধ্যরাত থেকে গাজীপুরের কয়েকটি সড়কে যানচলাচল বন্ধ থাকবে বলে জানিয়েছে পুলিশ।,প্রথম পর্বের তিন দিনের ইজতেমার শেষ দিন রোববার সকালে আখেরি মোনাজাতের আগে মানুষের চলাচল নির্বিঘ্ন করতে এই উদ্যোগ নেওয়া হয়েছে বলে জানিয়েছেন গাজীপুর মহানগর পুলিশের কমিশনার মোল্যা নজরুল ইসলাম। ,শনিবার সকালে শহীদ আহসান উল্লাহ মাস্টার স্টেডিয়ামে পুলিশ নিয়ন্ত্রণ কক্ষে সাংবাদিকদের তিনি বলেন, আখেরি মোনাজাত উপলক্ষে ইজতেমায় লাখ লাখ মানুষের সমাগম হবে। এজন্য শনিবার মধ্যরাত থেকে তিনটি সড়ক ও মহাসড়ক বন্ধ করে দেওয়া হবে।,যে সড়কগুলো বন্ধ থাকবে সেগুলো হচ্ছে- কামারপাড়া সড়ক, টঙ্গী থেকে গাজীপুর ভোগরা মহাসড়ক এবং আব্দুল্লাহপুর ব্রিজ থেকে বাইপাইল রোড।,কমিশনার বলেন, “এক্ষেত্রে এ পথের ঢাকাগামী যাত্রীরা নবীনগর হয়ে গাবতলী এবং গাজীপুর ভোগরা থেকে মীরের বাজার হয়ে ৩০০ ফিট রাস্তা ব্যবহার করবেন।”,“তবে ইজতেমা উপলক্ষে একাধিক বিশেষ ট্রেন চলমান থাকবে। ঢাকা থেকে যারা ইজতেমায় আখেরি মোনাজাতে অংশ নিতে আসতে চান তারা ট্রেন ব্যবহার করতে পারবেন।”,পুলিশ কমিশনার আরও বলেন, “রোববার সকাল ১১টার মধ্যে আখেরি মোনাজাত করার জন্য ইজতেমা কর্তৃপক্ষকে অনুরোধ করা হয়েছে।”,এখন পর্যন্ত আইন-শৃঙ্খলা পরিস্থিতি ভালো আছে জানিয়ে গাজীপুর পুলিশের প্রধান বলেন, “সাদা পোশাক, পোশাকধারীসহ খিত্তায়-খিত্তায় আমাদের লোক রয়েছে। এ ছাড়া সিসি ক্যামেরা, রুপটপ, ড্রোনসহ বিভিন্ন বাহিনীর সদস্যরা সজাগ রয়েছে।”,পকেটমার ও ছিনতাইকারীদের দৌরাত্ম্যে বিষয়ে কমিশনার বলেন, “প্রথম দিনে ১৪ জনসহ মোট ১৭ জনকে আটক করা হয়েছে। আশা করছি, এই সমস্যা আজ আর থাকবে না।” ,Copyright © 2022, bdnews24",bn,2023-01-14 10:00:00+06:00
Bdnews24,"শৃঙ্খলাভঙ্গের জন্য আর্সেনালের শাস্তি 
",sport,https://bangla.bdnews24.com/sport/hluntmb9no,"এমিরেটস স্টেডিয়ামে গত ৩ জানুয়ারি আর্সেনাল ও নিউক্যাসল ইউনাইটেডের ম্যাচটি গোলশূন্য ড্রয় হয়। ম্যাচে আর্সেনালের দুটি পেনাল্টির দাবি নাকচ করে দেন রেফারি অ্যান্ড্রু ম্যাডলি। শেষের দিকে একটি হ্যান্ডবলের জন্য সম্ভাব্য পেনাল্টির দাবিতে রেফারিকে ঘিরে ধরেন আর্সেনালের কয়েকজন খেলোয়াড়।,ওই ম্যাচে মোট ৯টি হলুদ কার্ড দেখান রেফারি। ম্যাচ শেষে পেনাল্টি ‘বঞ্চিত’ হওয়া নিয়ে ক্ষোভ প্রকাশ করেন আর্সেনাল কোচ মিকেল আর্তেতা।,ওই ঘটনায় আর্সেনালকে অভিযুক্ত করে জবাব দেওয়ার জন্য গত মঙ্গলবার পর্যন্ত সময় দেওয়া হয়েছিল আর্সেনালকে।,গত বৃহস্পতিবার এফএ কাপের তৃতীয় রাউন্ডে অক্সফোর্ড ইউনাইটেডের বিপক্ষে ৩-০ গোলে জয়ের ম্যাচে একইরকম ঘটনায় আর্সেনালের বিরুদ্ধে শৃঙ্খলাভঙ্গের অভিযোগ আনে এফএ। ,প্রিমিয়ার লিগে ১৭ ম্যাচে ৪৪ পয়েন্ট নিয়ে শীর্ষে আছে আর্সেনাল। নিজেদের পরের ম্যাচে আগামী রোববার টটেনহ্যাম হটস্পারের বিপক্ষে খেলবে আর্তেতার দল।,Copyright © 2022, bdnews24",bn,2023-01-14 09:45:00+06:00
Bdnews24,সাগরিকায় উত্তাল সাকিবের ব্যাট,cricket,https://bangla.bdnews24.com/cricket/xlybv1mib8," ,কুমিল্লা ভিক্টোরিয়ান্সের বিপক্ষে চট্টগ্রামে এ দিন স্রেফ ৪৫ বলে ৮১ রান করেন সাকিব।,বিপিএল ক্যারিয়ারে তার দ্বিতীয় সর্বোচ্চ ইনিংস এটি। প্রথম আসরের সেমি-ফাইনালে খুলনা রয়্যাল বেঙ্গলসের হয়ে ৪১ বলে অপরাজিত ৮৬ রান করেছিলেন তিনি, তার টি-টোয়েন্টি ক্যারিয়ারের যা সেরা ইনিংস। ,জহুর আহমেদ চৌধুরি স্টেডিয়ামে শনিবার অধিনায়কের ৮ চার ও ৪ ছয়ে সাজানো ইনিংসে ১৭৭ রানের সংগ্রহ পায় বরিশাল। ,মিরপুরে বরিশালের প্রথম ম্যাচে সিলেট স্ট্রাইকার্সের বিপক্ষেও ঝড় তুলেছিলেন সাকিব। সেদিন ৭ চার ও ৪ ছয়ে স্রেফ ৩২ বলে ৬৭ রান করেন এই অলরাউন্ডার। এবার সাগরিকায় টি-টোয়েন্টি ক্যারিয়ারের ২৮তম ফিফটি করে সেটিকে ছাপিয়ে গেলেন তিনি। ,পাওয়ার প্লের শেষ বলে চতুরাঙ্গা ডি সিলভা আউট হলে ব্যাটিংয়ে নামেন সাকিব। দলের রান ততক্ষণে ৫০ ছুঁয়ে ফেলেছে। শকবত ভিত পেয়ে রানের সৌধ গড়তে থাকেন বরিশাল অধিনায়ক। শুরু থেকেই ছুটতে থাকে তার ব্যাট। খুশদিল শাহর বলে চার দিয়ে রানের খাতা খোলার পর নাঈম হাসানের ওভারে জোড়া চারের সঙ্গে মারেন নিজের ইনিংসের প্রথম ছক্কা। ,কুমিল্লার স্পিনারদের ওপর দিয়ে ঝড় বইয়ে দেন সাকিব। খুশদিলের ১২ বল থেকে ২ চার ও ১ ছয়ে নেন ২০ রান। নাঈমকে মারেন ৩ চার ও ১ ছক্কা। ইনিংসের ১৮তম ওভারে মোসাদ্দেক হোসেনকে পরপর দুই বলে ছক্কায় ভাসান তিনি। ,ফিফটি ছুঁতে সাকিবের লাগে ৩১ বল। পরের ১৪ বল থেকে যোগ করেন আরও ৩১ রান। তার ঝড়ে শেষ ৪ ওভারে ৪৫ রান পায় বরিশাল। ,এবারের বিপিএলে ৩ ইনিংস খেলেই বাংলাদেশ টি-টোয়েন্টি অধিনায়কের রান ৭৮ গড়ে ১৫৬, স্ট্রাইক রেট ১৯৫! বল হাতে প্রথম ম্যাচে উইকেটশূন্য থাকলেও পরের দুই ম্যাচে একটি করে উইকেট নেন আঁটসাঁট বোলিংয়ে।,Copyright © 2022, bdnews24",bn,2023-01-14 09:46:00+06:00
Bdnews24,"বাবা অসুস্থ, শিশুর কাঁধে সংসারের দায়িত্ব",news,https://bangla.bdnews24.com/news/a83w2pfh7v,"বাবা স্ট্রোক করায় স্কুল ছেড়ে দিয়ে কাজে নামতে হয়েছে পটুয়াখালীর বাউফলের নাহিদ নামের এক শিশুকে।,মাত্র ১১ বছর বয়সে সংসারের হাল ধরতে হয়েছে তাকে।,বাউফলের পাল পাড়ার একটি মৃৎশিল্প কারখানায় কাজ করে অসুস্থ বাবার চিকিৎসার খরচ ও সংসার চালায় নাহিদ। বাবা মায়ের বিচ্ছেদ হওয়ায় ছোট থেকে বাবার কাছেই থাকে সে।,সম্প্রতি পাল পাড়ায় হ্যালো ডট বিডিনিউজ টোয়েন্টিফোর ডটকমের সঙ্গে কথা হয় তার।,নাহিদ বলে, ""আমি গত এক বছর ধরে এই কারখানায় কাজ করি। সকাল ৯টায় আমার কাজ শুরু হয় এবং ৩টায় শেষ হয়। মাসে সাত হাজার পাঁচশত টাকা বেতন পাই।"",তার বাবা আগে মাছের ব্যবসা করলেও সম্প্রতি স্ট্রোক করায় তা বন্ধ রয়েছে। চোখে স্কুলে পড়ার স্বপ্ন থাকলেও তা হয়ত অধরাই রয়ে যাবে নাহিদের৷,Copyright © 2022, bdnews24",bn,2023-01-14 09:49:00+06:00
Bdnews24,পিকেকে ঠেস দিয়ে শাকিরার গান ভাঙল ইউটিউবে রেকর্ড,glitz,https://bangla.bdnews24.com/glitz/songit/z11mmjcomu,"ইউটিউবে ঘণ্টায় ৬ কোটি ৩০ লাখের বেশি দেখা হয়েছে ‘আউট অফ ইউর লিগ’, তাতে ভেঙে গেছে আগের রেকর্ড। এই প্ল্যাটফর্মে ২৪ ঘণ্টায় লাতিন আমেরিকার সবচেয়ে বেশি ভিউ পাওয়া গানটি এখন শাকিরার।,কলম্বিয়ান এই পপ তারকার গানটির ছত্রে ছত্রে ঠেস দেওয়া হয়েছে তার সাবেক সঙ্গী ফুটবলার জেরার্দ পিকেকে।,কলম্বিয়ান সংগীতশিল্পী শাকিরা স্পেনিশ ফুটবলার পিকের সঙ্গে ১১ বছরের সম্পর্কের ইতি টেনেছিলেন গত বছরের মাঝামাঝিতে। এই জুটির দুটি সন্তান রয়েছে।,বিবিসি জানিয়েছে, ইউটিউবে ‘আউট অফ ইউর লিগ’ গানটি বৃহস্পতিবার তোলার পরপরই ঝড় তোলে। ২৪ ঘণ্টার মধ্যে এটি ৬ কোটি ৩০ লাখের বেশি বার দেখা হয়ে যায়, যা ইউটিউবে লাতিন আমেরিকার গান দেখার ক্ষেত্রে রেকর্ড।,আর্জেন্টিনার প্রযোজক এবং ডিজে বিজাররাপের সঙ্গে যৌথ প্রযোজনায় গাওয়া গানটিতে দুই দিনে মন্তব্যই এসেছে প্রায় ৩ লাখ ৭২ হাজার। ,গানের কথায় পিকেকে কটাক্ষ করে শাকিরা গেয়েছেন, “আমি বরাবরই তোমার বৃত্তের বাইরে ছিলাম। আর তাই তুমি তোমার মতোই একজনকে বেছে নিয়েছ …. জিমে নিছক এতটা সময় ব্যয় না করে মস্তিষ্ক নিয়ে একটু ভাবা উচিৎ তোমার।”,এখনও গানটি নিয়ে কোনো প্রতিক্রিয়া জানাননি পিকে। বিচ্ছেদ নিয়ে শাকিরার এটাই প্রথম গান নয়। তিন মাস আগে মনোটোনিয়া শিরোনামের আরেকটি গান প্রকাশ করেছিলেন তিনি।,নতুন গানে পিকের নতুন প্রেমিকাকে তিরস্কারের পাশাপাশি, পিকের মা, মিডিয়া এবং স্পেনিশ রাজস্ব কর্তৃপক্ষের সঙ্গে নিজের চলমান সমস্যার কথা তুলে এনেছেন শাকিরা।,৪৫ বছর বয়সী শাকিরা থাকছেন স্পেনে। স্পেনিশ কর্তৃপক্ষ কিছু দিন আগে শাকিরার বিরুদ্ধে কর ফাঁকির মামলা করেছে।,শাকিরা ২০১০ সালে বিশ্বকাপ ফুটবলের ‘থিম সং’ গেয়েছিলেন, যা বিশ্বব্যাপী দারুণ জনপ্রিয়তা পেয়েছিল। বলতে গেলে পুরো বিশ্ব শাকিরার ‘ওয়াকা ওয়াকা’ গানের তালে নেচে উঠেছিল।,ওই গানের ভিডিও শুটিংয়ের সময় স্পেনের রক্ষণভাগের খেলোয়াড় পিকের সঙ্গে পরিচয় হয় শাকিরার। তারপর প্রেম। পরের বছর থেকে একসঙ্গে থাকা শুরু করেন এই জুটি। তবে তারা জানিয়ে দেন, বিয়ের কোনো পরিকল্পনা তাদের নেই।,২০১২ সালে শাকিরা অন্তঃসত্ত্বা হওয়ার খবর জানান এবং বলেন, তার ছেলের বাবা পিকে। ছেলে মিলানের জন্মের দুই বছর পর শাকিরা দ্বিতীয়বার অন্তঃসত্ত্বা হওয়ার খবর দেন। ২০১৫ সালে জন্ম হয় সাশার।,Copyright © 2022, bdnews24",bn,2023-01-14 10:05:00+06:00
Bdnews24,বরিশাল জেলা ছাত্রদলের ভারপ্রাপ্ত সাধারণ সম্পাদক গ্রেপ্তার,samagrabangladesh,https://bangla.bdnews24.com/samagrabangladesh/ihbis5jahc,"ঢাকার পল্টন থানায় একটি মামলায় বরিশাল থেকে জেলা ছাত্রদলের ভারপ্রাপ্ত সাধারণ সম্পাদক তৌফিকুল ইসলাম ইমরানকে গ্রেপ্তার করেছে পুলিশ।,নগরীর কাউনিয়া জানুকি সিংহ রোডের বাসা থেকে শুক্রবার রাত ১টার দিকে তাকে গ্রেপ্তার করা হয়।,কাউনিয়া থানার ওসি আব্দুর রহমান মুকুল জানান, ঢাকার পল্টন থানায় একটি মামলার আসামি ইমরান। তাকে পল্টন থানা পুলিশ গ্রেপ্তার করেছে। পরে তারা তাকে নিয়ে চলে গেছে।,বরিশাল দক্ষিণ জেলা বিএনপির সাধারণ সম্পাদক আবুল কালাম শাহীন বিডিনিউজ টোয়েন্টিফোর ডটকমকে বলেন, সাদা পেশাকের পুলিশ ইমরানকে গ্রেপ্তার করে। পরে তাকে নেওয়া হয় মহানগর পুলিশের কাউনিয়া থানায়।,শনিবার ভোর সাড়ে ৫টার দিকে তাকে নিয়ে ঢাকার উদ্দেশ্যে চলে যায় পুলিশ। ইমরান বর্তমানে পল্টন থানায় রয়েছে।,তবে ইমরানের বিরুদ্ধে কোনো মামলা নেই বলে দাবি করেন এ বিএনপি নেতা।,এ বিষয়ে জানতে চাইলে পল্টন থানার ওসি মোহাম্মদ সালাউদ্দিন মিয়া বলেন, গত ৭ ডিসেম্বর পুলিশের উপর হামলার অভিযোগে একটি মামলা হয়। ওই মামলায় ইমরানকে গ্রেপ্তারের পর তাকে আদালতে পাঠানো হয়েছে।,Copyright © 2022, bdnews24",bn,2023-01-14 09:52:00+06:00
Bdnews24,অস্ট্রেলিয়াকে হারিয়ে বাংলাদেশের স্বপ্নের শুরু,cricket,https://bangla.bdnews24.com/cricket/c0un1pw554,"আইসিসি উইমেন’স অনূর্ধ্ব-১৯ টি-টোয়েন্টি বিশ্বকাপের প্রথম ম্যাচে অস্ট্রেলিয়াকে ৭ উইকেটে হারাল বাংলাদেশ।,দক্ষিণ আফ্রিকার বেনোনিতে শনিবার অস্ট্রেলিয়া ২০ ওভারে তোলে ১৩০ রান। বাংলাদেশ রান তাড়ায় জিতে যায় ১২ বল বাকি রেখেই।,টস জিতে ব্যাটিংয়ে নামা অস্ট্রেলিয়াকে প্রথম ধাক্কা দেন বাংলাদেশ অধিনায়ক দিশা বিশ্বাস। ম্যাচের দ্বিতীয় ওভারে তিনি বিদায় করেন কেটি পেলেকে। নিজের পরের ওভারে দিশা ফেরান আরেক ওপেনার প্যারিস বাউডলারকেও।,তৃতীয় উইকেটে ৭৬ রানের জুটি গড়েন কেয়ার মুর ও এলা হেওয়ার্ড। ৫১ বলে ৫২ রান করা মুরকে ফিরিয়ে এই জুটি ভাঙেন লেগ স্পিনার রাবেয়া খান। হেওয়ার্ড করেন ৩৯ বলে ৩৫।,শেষ দিকে অ্যামি স্মিথ ৭ বলে ১৬ ও রিস ম্যাককেনা ৬ বলে ১২ রান করে দলকে নিয়ে যান ১৩০ পর্যন্ত।,বাংলাদেশের হয়ে দিশা ২ উইকেট নেন ২৫ রানে। জাতীয় দলে খেলে ফেলা পেসার মারুফা আক্তার ২ উইকেট নেন ৩১ রানে।,রান তাড়ায় ইনিংসের প্রথম বলেই বাংলাদেশ হারায় মিষ্টি সাহাকে। তবে সেই ধাক্কা দল সামলে ওঠে দ্রুতই। দ্বিতীয় উইকেটে ৬৬ রানের জুটি গড়েন আফিফা প্রত্যাশা ও দিলারা আক্তার।,দুজনই অবশ্য বিদায় নেন এক ওভারে। আন্তর্জাতিক ক্রিকেটের স্বাদ পাওয়া কিপার-ব্যাটার দিলারা আউট হন ৭ চারে ৪২ বলে ৪০ রান করে। দুটি করে চার-ছক্কায় প্রত্যাশা করেন ২২ বলে ২৪।,তবে জোড়া ধাক্কায়ও টালমাটাল হয়নি বাংলাদেশ। স্বর্ণা আক্তার ও সুমাইয়া আক্তার দারুণ জুটি গড়ে দলকে পৌঁছে দেন লক্ষ্যে।,স্বর্ণা অপরাজিত থাকেন ১৮ বলে ২৩ করে। আর সুমাইয়ার ব্যাট থেকে আসে ২৫ বলে ৩১ রান, তিনিও অপরাজিত থাকেন।,দুটি প্রস্তুতি ম্যাচে স্বাগতিক দক্ষিণ আফ্রিকা ও ভারতকে হারানোর পর মূল টুর্নামেন্টেও বাংলাদেশের শুরুটা হলো জয় দিয়ে।,বাংলাদেশের পরের ম্যাচ সোমবার শ্রীলঙ্কার বিপক্ষে।,Copyright © 2022, bdnews24",bn,2023-01-14 11:00:00+06:00
Bdnews24,প্রয়াণ দিবসে সেলিম আল দীন স্মরণে নাট্যোৎসব,glitz,https://bangla.bdnews24.com/glitz/btwnwp4tr0,"নাট্যাচার্য ড. সেলিম আল দীনের ষোড়শ প্রয়াণ দিবস উপলক্ষে তিন দিনের নাট্যোৎসবের আয়োজন হয়েছে জাহাঙ্গীরনগর বিশ্ববিদ্যালয়ে। ,বিশ্ববিদ্যালয়ের নাটক ও নাট্যতত্ত্ব বিভাগের সভাপতি অধ্যাপক ইস্রাফিল আহমেদ বিডিনিউজ টোয়েন্টিফোর ডটকমকে জানিয়েছেন, উৎসের পর্দা উঠছে শনিবার সন্ধ্যায়, যা শেষ হবে সোমবার।  ,সন্ধ্যা ৬টায় তিন দিন ব্যাপী নাট্যোৎসবের উদ্বোধন করবেন বিশ্ববিদ্যালয়ের উপাচার্য অধ্যাপক নূরুল আলম। উপস্থিত থাকবেন নাট্যকার ও অনুবাদক অধ্যাপক আবদুস সেলিম, অভিনেতা আফজাল হোসেন, সংগীত শিল্পী ফাহমিদা নবী। সেলিম আল দীনের লেখা গান গাইবেন ফাহমিদা নবী এবং নাটক ও নাট্যতত্ত্ব বিভাগের শিক্ষার্থীরা। ,এরপর ইউসুফ হাসান অর্কের নির্দেশনা এবং নাটক ও নাট্যতত্ত্ব বিভাগের পরিবেশনায় মঞ্চস্থ হবে নাটক 'স্বর্ণবোয়াল’।,দ্বিতীয় দিন রোববার সন্ধ্যা ৬টায় সেলিম আল দীন স্মরণ সভায় বিশেষ অতিথি হিসেবে উপস্থিত থাকবেন বিশ্ববিদ্যালয়ের কোষাধ্যক্ষ অধ্যাপক রাশেদা আখতার। আর সন্ধ্যা ৭টায় রেজা আরিফের নির্দেশনা এবং নাটক ও নাট্যতত্ত্ব বিভাগের পরিবেশনায় মঞ্চস্থ হবে নাটক ‘মাদার কারেজ অ্যান্ড হার চিল্ড্রেন’।,সোমবার সমাপনী অনুষ্ঠানে প্রধান অতিথি থাকবেন উপ-উপাচার্য (প্রশাসন) অধ্যাপক শেখ মনজুরুল হক। বিশেষ অতিথি থাকবেন অভিনেতা নাসির উদ্দিন ইউসুফ বাচ্চু। এদিন সন্ধ্যায় নাসির উদ্দিন ইউসুফের নির্দেশনা এবং ঢাকা থিয়েটারের পরিবেশনায় মঞ্চস্থ হবে নাটক ‘নিমজ্জন’।,এদিকে শনিবার সকাল সাড়ে ১০টায় বিশ্ববিদ্যালয়ের নাটক ও নাট্যতত্ত্ব বিভাগের সামনে থেকে একটি স্মরণযাত্রা শুরু হয়ে ক্যাম্পাসে সেলিম আল দীনের কবরের সামনে গিয়ে শেষ হয়।,স্মরণযাত্রায় অভিনেতা নাসির উদ্দিন ইউসুফ বাচ্চু, নাটক ও নাট্যতত্ত্ব বিভাগের শিক্ষক-শিক্ষার্থী, স্বপ্নদল নাট্যসংগঠনের পরিচালক জাহিদ রিপনসহ আরও অনেকে ছিলেন।,স্মরণযাত্রা শেষে সেলিম আল দীনের কবরে বাংলাদেশ গ্রাম থিয়েটার, ঢাকা থিয়েটার, সেলিম আল দীন ফাউন্ডেশন, তালুকনগর থিয়েটার, স্বপ্নদল ঢাকা, সম্মিলিত সাংস্কৃতিক জোট, জাহাঙ্গীরনগর থিয়েটার, বাংলাদেশের পুতুল নাট্য গবেষণা কেন্দ্র, ছাত্র-শিক্ষক কেন্দ্র, নাটক সংসদ, শহীদ টিটু থিয়েটারসহ বিভিন্ন সামাজিক ও সাংস্কৃতিক সংগঠনের শিল্পী ও কলাকুশলীরা ফুল দিয়ে শ্রদ্ধা জানায়।,১৯৪৯ সালে ১৮ অগাস্ট ফেনীতে জন্মগ্রহণ করেন সেলিম আল দীন। বাংলা নাটকের শেকড়সন্ধানে ব্রতী এই নাট্যকার জাহাঙ্গীনগর বিশ্ববিদ্যালয়ে প্রতিষ্ঠা করেন নাটক ও নাট্যতত্ত্ব বিভাগ।,বাংলাদেশ গ্রাম থিয়েটারের প্রতিষ্ঠাতা সেলিম আল দীন বাংলা নাটকের হাজার বছরের পথচিত্রের সন্ধান করে লিখেছেন ‘মধ্যযুগের বাংলা নাটকর’ শীর্ষক আকরগ্রন্থ।,নাট্যচর্চায় অবদানের স্বীকৃতি হিসেবে একুশে পদক ও বাংলা একাডেমি পুরস্কার পাওয়া এই নাট্যকার ২০০৮ সালের ১৪ জানুয়ারি মারা যান।,Copyright © 2022, bdnews24",bn,2023-01-14 10:31:00+06:00
Bdnews24,সম্প্রতি দেখা ২০০ ইউএফও’র ‘কোনো ব্যাখ্যা পায়নি’ পেন্টাগন,tech,https://bangla.bdnews24.com/tech/nnubkv4rvn,"যুক্তরাষ্ট্রে সম্প্রতি দেখতে পাওয়া প্রায় দুইশটি ইউএফও’র কোনো ব্যাখ্যা দিতে পারেনি মার্কিন প্রতিরক্ষা বিভাগের সদর দপ্তর পেন্টাগন।,২০২২ সালের অগাস্ট পর্যন্ত এই সম্পর্কিত পাঁচশ’র বেশি প্রতিবেদন পেয়েছে মার্কিন সামরিক বাহিনী। এর মধ্যে ১৭০টিই এসেছে গত দুই বছরে। তবে, এইসব ঘটনা রহস্যই থেকে গেছে।,‘আনআইডেন্টিফায়েড এরিয়াল ফেনোমানা (ইউএপি)’ বা সাধারণভাবে ‘আনআইডেন্টিফায়েড ফ্লাইং অবজেক্ট’ বা ইউএফও নামে পরিচিত এই ধরনের রহস্যজনক বস্তু নিয়ে বৃহস্পতিবার পেন্টাগনের ২০২২ সালের বার্ষিক প্রতিবেদন প্রকাশ করেছে মার্কিন গোয়েন্দা সংস্থা ‘অফিস অফ দ্য ডিরেক্টর অফ ন্যাশনাল ইন্টেলিজেন্স (ওডিএনআই)।,ইউএফও বিষয়ক মার্কিন প্রতিরক্ষা বিভাগের দপ্তর ‘অল-ডোমেইন অ্যানামলি রেজোলিউশন অফিস (এএআরও)’র জন্য এই প্রতিবেদন সমন্বয়ের কাজ করেছেন ওডিএনআই’র জাতীয় গোয়েন্দা ব্যবস্থাপক।,ওই প্রতিবেদনে ‘ফেডারেল এভিয়েশন অ্যাডমিনিস্ট্রেশন’, ‘নাসা’, ‘দ্য ন্যাশনাল ওশেনোগ্রাফিক অ্যান্ড অ্যাটমসফেরিক অ্যাডমিনিস্ট্রেশন’ ও ‘ডিপার্টমেন্ট অফ এনার্জি’সহ বেশ কিছু সংখ্যক মার্কিন সংস্থার তথ্য তালিকাভুক্ত করা হয়।,এই নথিতে ওপরে উল্লেখিত সকল সংস্থার ইউএপি সম্পর্কিত পাঁচশ ১০টি প্রতিবেদন আছে। এর মধ্যে, গত বছর ‘এএআরও’ গঠনের পর থেকে নতুন করে তৈরি হয়েছে তিনশ ৬৬টি প্রতিবেদন।,অনুসন্ধান করে পাওয়া গেছে, নতুন করে শনাক্ত করা ইউএপি সম্পর্কিত এই তিনশ ৬৬টি প্রতিবেদনের প্রায় অর্ধেকই হয় ড্রোন নয়তো বেলুন, আকাশে উড়ন্ত পাখির ঝাঁক অথবা প্লাস্টিক শপিং ব্যাগ।,প্রতিবেদন অনুযায়ী, এর মধ্যেও প্রায় একশ ৭১ টি ঘটনা রহস্য হিসেবেই থেকে গেছে।,“ওডিএনআই’র প্রাথমিক মূল্যায়নে অন্তর্ভুক্ত ইউএপি প্রতিবেদনের ১৭ বছরের ইতিহাসে প্রকাশিত একশ ৪৪টি ইউএপি প্রতিবেদন ছাড়াও এতে দুইশ ৪৭ টি নতুন প্রতিবেদন ও একশ ১৯টি বাড়তি প্রতিবেদন আছে। ২০২২ সালের ৩০ অগাস্ট পর্যন্ত মোট পাঁচশ ১০টি ইউএপি জমা পড়েছে।” --উল্লেখ রয়েছে প্রতিবেদনে।,“এর মধ্যে কিছু সংখ্যক ইউএপি আকাশে অস্বাভাবিক আচরণ বা কর্মক্ষমতা প্রদর্শন করেছে বলে মনে হয়। আর এ বিষয়ে আরও বিশ্লেষণ প্রয়োজন।”,গত দুই বছরে ইউএফও দেখার মাত্রা ব্যপক হারে বেড়েছে বলে প্রতিবেদনে উল্লেখ করেছে ব্রিটিশ সংবাদমাধ্যম ‘দ্য ইন্ডিপেন্ডেন্ট’।,এই প্রতিবেদনে উড্ডয়নের সময় বিমান চলাচলে ঝুঁকির বিষয়টি তুলে ধরা হয়েছে, বিশেষ করে ড্রোনের ব্যবহার বেড়ে যাওয়ার কারণে।,পেন্টাগনের তথ্য অনুযায়ী, বিভিন্ন ইউএপি ফ্লাইট নিরাপত্তার জন্য ও সম্ভাব্য প্রতিপক্ষ থাকার ঝুঁকি হিসেবে বিবেচিত হয়। বেশ কিছু সংখ্যক প্রতিবেদনে নির্ভরযোগ্যতার সঙ্গে ইউএপি সম্পর্কিত বিস্তারিত ডেটা না পাওয়ার বিষয়টি উল্লেখ রয়েছে।,“বিভিন্ন স্পর্শকাতর বা নিষিদ্ধ আকাশসীমায় এমন ঘটনা ঘটতেই থাকে। এর মধ্যে ফ্লাইটের নিরাপত্তা ও সম্ভাব্য প্রতিপক্ষ থাকার মতো বিষয়গুলো নিয়েও ঝুঁকি আছে।”,Copyright © 2022, bdnews24",bn,2023-01-14 10:26:00+06:00
Bdnews24,বাবরের ধারাবাহিকতায় মুগ্ধ চান্দিমাল,cricket,https://bangla.bdnews24.com/cricket/xwf7cg8qf3," ,আন্তর্জাতিক ক্রিকেটের তিন সংস্করণেই বাবরের ক্যারিয়ার ব্যাটিং গড় চল্লিশের ওপরে। ৪৭ টেস্ট খেলা ডানহাতি এই ব্যাটসম্যানের গড় ৪৮.৬৩। ,ওয়ানডেতে সবচেয়ে বেশি ধারাবাহিক এই সংস্করণে ৯৫ ম্যাচ খেলা বাবর। চল্লিশের বেশি ম্যাচ খেলা ব্যাটসম্যানদের মধ্যে সর্বোচ্চ ৫৯.৪১ গড় তার। দ্বিতীয় সর্বোচ্চ ৫৭.৪৭ ভারতের বিরাট কোহলির। টি-টোয়েন্টিতে ৯৯ ম্যাচে তিনি রান করেছেন ৪১.৪১ গড়ে।,পাকিস্তানের সব ব্যাটসম্যানের মধ্যে চান্দিমালের কাছে সবচেয়ে পছন্দের বাবর। দুবাইয়ে ক্রিকেট পাকিস্তানকে দেওয়া একটি সাক্ষাৎকারে বাবরকে নিয়ে নিজের ভালোলাগার কথা বলেন তিনি।   ,“পারফরম্যান্সে ধারাবাহিকতা বজায় রাখা সহজ নয়। তবে তিন সংস্করণেই দারুণ পারফর্ম করছেন পাকিস্তান অধিনায়ক। ক্রিকেটের প্রতিটি ধরনের সঙ্গে তিনি খুব দ্রুত মানিয়ে নেন।” ,চলতি বছরের মাঝামাঝিতে দুটি টেস্ট খেলতে শ্রীলঙ্কা সফরে যাওয়ার কথা রয়েছে পাকিস্তানের। দারুণ প্রতিদ্বন্দ্বিতাপূর্ণ একটি সিরিজের প্রত্যাশা করছেন চান্দিমাল। ,“আমরা আবারও ঘরের মাঠে পাকিস্তান দলের বিপক্ষে খেলার অপেক্ষায় আছি। পাকিস্তান খুব ভালো দল। শ্রীলঙ্কা দল তাদের বিপক্ষে এ বছর ভালো ক্রিকেট খেলার অপেক্ষায় রয়েছে।”,Copyright © 2022, bdnews24",bn,2023-01-14 11:15:00+06:00
Bdnews24,ইজতেমার মধ্যে ছুটির দিন ভিড় ফেরাল মেট্রোরেলে ,bangladesh,https://bangla.bdnews24.com/bangladesh/qwyvjd0887,"শুরুর দিকের উপচেপড়া ভিড়ের কয়েকদিন পর থেকে স্বাভাবিকই ছিল ঢাকার মেট্রোরেলে যাত্রী সমাগম, তবে সরকারি ছুটির দিন আর বিশ্ব ইজতেমার কারণে পুরনো সেই চেহারা ফিরেছে দেশের প্রথম বৈদ্যুতিক এ যানবাহনে।,অন্যান্য দিনের চেয়ে ছুটির দিনে ভিড় একটু বেশি হলেও শনিবার যাত্রীদের ঢল দেখা যায় আগারগাঁও স্টেশনে, চাপ সামলাতে নির্ধারিত সময়ের আগেই বন্ধ করে দেওয়া হয় স্টেশনের মূল গেইট।,বেলা ১২টায় গেইট বন্ধের কথা থাকলেও ১৫ মিনিট আগেই তা বন্ধ করায় ক্ষোভ প্রকাশ করে আইনশৃঙ্খলা বাহিনীর সদস্যদের সঙ্গে বিতণ্ডায়ও জড়ান যাত্রীদের কেউ কেউ।,দায়িত্বরত পুলিশ সদস্যরা বলছেন, স্টেশনের ভেতরে প্রচুর যাত্রী অপেক্ষমান থাকায় চাপ সামলাতে আগেই গেইট বন্ধ করে দেওয়া হয়।,শনিবার সকাল ১১টা ৫০ মিনিটে আগারগাঁও স্টেশনে গেট বন্ধ করা নিয়ে দায়িত্বরত এক পুলিশ সদস্যের সঙ্গে বিতণ্ডায় জড়ান ফাহমিদা নাঈম।,সেই পুলিশ কনস্টেবলকে তিনি প্রশ্ন করছিলেন- “গেট বন্ধ করার কথা ১২টায়। আপনারা পৌনে ১২টায় কেন গেট বন্ধ করেছেন?”,জবাবে ওই পুলিশ সদস্য বলেন, “উপরে (স্টেশনের ভেতরে) অতিরিক্ত যাত্রী অপেক্ষায় থাকায় আমাদেরকে মেইন গেইট বন্ধ করে দেওয়ার নির্দেশ দেওয়া হয়েছে।”,জানতে চাইলে ফাহমিদা বিডিনিউজ টোয়েন্টিফোর ডট্কমকে বলেন, “আমি উত্তরা থেকে সকাল ৯টায় এসেছি। শ্যমলী থেকে আমার কাজ সেরে উত্তরায় ফিরে যাওয়ার জন্য সময় মেনেই স্টেশনে উপস্থিত হয়েছি। গেট বন্ধ করার নির্ধারিত সময়ের আগে এসেও আমাকে স্টেশনে প্রবেশ করতে দেওয়া হচ্ছে না।”,ফাহমিদার মতো একই সময়ে আরও প্রায় ১০০ যাত্রী স্টেশনে প্রবেশ করতে না পেরে ক্ষোভ প্রকাশ করে ফিরে যান।,গত ডিসেম্বরে উদ্বোধনের পর সকাল ৮টা থেকে ১২টা পর্যন্ত উত্তরা থেকে আগারগাঁও স্টেশনে মেট্রোরেল চলাচল করছিল। তবে গত সোমবার এক সংবাদ সম্মেলনে ঢাকা ম্যাস ট্রানজিট কোম্পানি লিমিটেডের (ডিএমটিসিএল) ব্যবস্থাপনা পরিচালক এম এ এন ছিদ্দিক জানান, পরবর্তী ঘোষণা না দেওয়া পর্যন্ত মেট্রোরেল সাড়ে ৮টা থেকে সাড়ে ১২টা পর্যন্ত টানা চার ঘণ্টা যাত্রী পরিবহন করবে।,যাত্রীদের সুবিধায় সকাল ৮টায় স্টেশনের প্রবেশ গেট খুলে দেওয়া হবে। আর ১২টার সময় প্রবেশ গেট বন্ধ করে দেওয়া হবে। কিন্তু কনকোর্সে যেসব যাত্রী অপেক্ষমান থাকবেন তাদের সবাইকে নির্ধারিত গন্তব্যে পৌঁছে দেওয়া হবে। আগামী ২৫ জানুয়ারি থেকে মিরপুরের পল্লবী স্টেশন থেকেও মেট্রোরেলে যাত্রী পরিবহনের ঘোষণা দিতে ওই সংবাদ সম্মেলন ডাকা হয়েছিল।,আগারগাঁও স্টেশনে সকালে দেখা যায়, ৮টার আগেই স্টেশনের বাইরে ভিড় করেন যাত্রীরা। সময় গড়ালে সেই সারি আরও লম্বা হতে থাকে। দীর্ঘ লাইনে দাঁড়িয়ে টিকিট কেটে মেট্রোরেলে ওঠেন যাত্রীরা।,নির্ধারিত শিডিউল অনুযায়ী শনিবার বেলা ১২টা পর্যন্ত গেট খোলা না রাখায় ক্ষোভ প্রকাশ করে আবু বকর সিদ্দিক নামের এক যাত্রী বলেন, মেট্রোরেলে চড়ে বিশ্ব ইজতেমায় যাওয়ার জন্য এসেছিলেন। তবে নির্ধারিত সময়ের আগে আসলেও তাকে স্টেশনে ঢুকতে দেওয়া হয়নি।,“স্টেশনের দায়িত্ব পালনকারীরা আমাদের জানাচ্ছেন, যাত্রী বেশি হওয়ায় উপরের নির্দেশে তারা গেট বন্ধ করে দিয়েছেন। কিন্তু আপনার সীমাবদ্ধতার জন্য আমি কেন কষ্ট পাব?”,জানতে চাইলে এমআরটি-৬ প্রকল্পের উপ প্রকল্প ব্যবস্থাপক মাহফুজুর রহমান বলেন, উদ্বোধনের পর থেকে প্রতিদিন যাত্রীদের ভিড় লেগেই আছে। তবে সরকারি ছুটির দিনে ভিড় আরও বেশি হচ্ছে।,নির্ধারিত সময়ের আগে প্রবেশ গেট বন্ধ করার বিষয়ে তিনি বলেন, “ভেতরে ভিড় বেশি হওয়ায় একটু আগেই গেট বন্ধ করে দেওয়া হয়েছে। তবে সক্ষমতা বাড়িয়ে ব্যবস্থাপনা আরও শক্তিশালী করা হচ্ছে।”,এদিকে উত্তরা থেকে আগারগাঁও আসতে যাত্রীদের কোনো সমস্যা হয়নি। স্বল্প সময়ে আগারগাঁওয়ে আসতে পেরে উচ্ছ্বাস প্রকাশ করছিলেন তারা।,উত্তরা থেকে মেট্রোরেলে আগারগাঁও স্টেশনে নেমে আব্দুল হালিম নামের একজন যাত্রী জানান, তিনি সপরিবারে মেট্রোরেলের ভ্রমণের স্বাদ নিতেই ছুটির দিনে বের হয়েছেন।,তার কথায়, “আমি থাকি ক্যান্টনমেন্ট এলাকায়। সকাল ৮টার সময় আমার পরিবারের পাঁচজন মেট্রোরেল চড়ার জন্য আগারগাঁও স্টেশনে উপস্থিত হই। লাইন ধরে টিকেট কেটে উত্তরা স্টেশনে গিয়ে আবার ফিরতি টিকেট নিয়ে আগারগাঁও আসলাম।”,“আগে টেলিভিশনে বিদেশের মেট্রোরেল দেখেছি। এখন বাস্তবে মেট্রোরেলে চড়ার স্বাদ নিলাম”, বলেন তিনি।,Copyright © 2022, bdnews24",bn,2023-01-14 10:35:00+06:00
Bdnews24,রাহুল গান্ধীর ‘ভারত জোড়ো’ যাত্রা চলাকালে হৃদরোগে এমপির মৃত্যু,world,https://bangla.bdnews24.com/world/2684ref4jg,"ভারতীয় নেতা রাহুল গান্ধীর নেতৃত্বে ‘ভারত জোড়ো’ যাত্রা চলাকালে পাঞ্জাবে হৃদরোগে আক্রান্ত হয়ে কংগ্রেসের এক এমপি মারা গেছেন। ,পাঞ্জাবের জলন্ধর থেকে নির্বাচিত এই এমপির নাম সান্তোখ সিং চৌধুরি (৭৬) বলে জানিয়েছে ভারতীয় গণমাধ্যম এনডিটিভি।,শনিবার ‘ভারত জোড়ো’ যাত্রা পাঞ্জাবের ফিল্লর অতিক্রমকালে মিছিলের সঙ্গে হাঁটতে থাকা সান্তোখ সিং অজ্ঞান হয়ে পড়ে যান, সঙ্গে সঙ্গে তাকে অ্যাম্বুলেন্স করে হাসপাতালে নিয়ে যাওয়া হয়। সেখানে চিকিৎসকরা তাকে মৃত ঘোষণা করেন।   ,রাহুল গান্ধী মাঝপথেই মিছিল ছেড়ে কংগ্রেস নেতাকে দেখতে হাসপাতালে ছুটে যান। জলন্ধরে গিয়ে সান্তোখ সিংয়ের পরিবারের সঙ্গে দেখা করার কথা আছে রাহুলের। তিনি তার টুইটার একাউন্টে কিছু ছবি শেয়ার করেছেন যেখানে সান্তোখ সিংকে তার ও অন্যান্য কংগ্রেস নেতাদের সঙ্গে হাঁটতে দেখা গেছে।,এ ঘটনার পর রাহুলের মিছিল আপাতত স্থগিত করা হয়েছে বলে পাঞ্জাব কংগ্রেসের প্রধান আমরিন্দের সিং রাজা জানিয়েছেন। রোববার সকালে সান্তোখ সিংয়ের শেষকৃত্য অনুষ্ঠিত হবে।,গত বছরের ৭ মার্চ দক্ষিণাঞ্চলীয় উপকূলীয় শহর কন্যাকুমারী থেকে শুরু হয়েছিল রাহুলের ‘ভারত জোড়ো’ যাত্রা। এই যাত্রা প্রায় ১৫০ দিনে ৩৫০০ কিলোমিটার পথ পাড়ি দিয়ে উত্তরের হিমালয় অঞ্চলের কাশ্মীরের শ্রীনগর শহরে গিয়ে শেষ হওয়ার কথা রয়েছে।,বিভিন্ন জরিপে দেখা গেছে, ‘ভারত জোড়ো’ যাত্রা যেসব রাজ্যের ভেতর দিয়ে গিয়েছে তার অধিকাংশেই রাহুলের জনপ্রিয়তা লক্ষ্যণীয়ভাবে বৃদ্ধি পেয়েছে।,Copyright © 2022, bdnews24",bn,2023-01-14 10:38:00+06:00
Bdnews24,আর্জেন্টিনার বিরুদ্ধে শৃঙ্খলাভঙ্গের তদন্তে ফিফা,sport,https://bangla.bdnews24.com/sport/ysv8avbthj," ,আর্জেন্টিনার ‘খেলোয়াড় ও কর্মকর্তাদের বিরুদ্ধে সম্ভাব্য অসদাচরণের’ অভিযোগও উঠেছে। এ ছাড়া আর্জেন্টাইন ফুটবল অ্যাসোসিয়েশনের (এএফএ) বিরুদ্ধে মিডিয়া ও মার্কেটিং নীতিমালা ভঙ্গের অভিযোগ আনার কথা শুক্রবার বিবৃতি দিয়ে জানায় বিশ্ব ফুটবলের নিয়ন্তা সংস্থা ফিফা। ,তদন্তের সময়ে অভিযোগের জবাব দিতে পারবে আর্জেন্টিনা। ,গত মাসের ফাইনালে ফ্রান্সকে টাইব্রেকারে হারিয়ে ৩৬ বছর পর বিশ্বকাপ জয়ের স্বাদ পায় আর্জেন্টিনা। দলটির কোন কোন খেলোয়াড় কিংবা কোচিং স্টাফের কার কার বিরুদ্ধে অভিযোগ আনা হয়েছে, তা অবশ্য উল্লেখ করা হয়নি। ,টুর্নামেন্টের সেরা গোলরক্ষকের পুরস্কার গোল্ডেন গ্লাভস জয়ের পর সেটি হাতে নিয়ে অশ্লীল ভঙ্গি করেন আর্জেন্টিনার এমিলিয়ানো মার্তিনেস। ড্রেসিং রুমে ফরাসি ফরোয়ার্ড কিলিয়ান এমবাপেকে ব্যঙ্গও করেন অ্যাস্টন ভিলার এই গোলরক্ষক। ,‘বৈষম্য’ সংক্রান্ত বিধি লঙ্ঘনের পাশাপাশি ‘ম্যাচের শৃঙ্খলা ও নিরাপত্তাভঙ্গের’ অভিযোগে তদন্ত করা হচ্ছে বিশ্বকাপে তৃতীয় হওয়া ক্রোয়েশিয়ার বিরুদ্ধে। ,এ ছাড়া সমর্থকরা আচরণবিধি ভাঙায় সার্বিয়াকে ৫০ হাজার সুইস ফ্রাঁ, মেক্সিকোকে ১ লাখ সুইস ফ্রাঁ ও একুয়েডকে ২০ হাজার সুইস ফ্রাঁ জরিমানা করা হয়েছে।  ,Copyright © 2022, bdnews24",bn,2023-01-14 11:22:00+06:00
Bdnews24,"ভোট থেকে সরলেন ৩ আওয়ামী লীগ নেতা, উকিল সাত্তারকে নিয়ে ‘গুঞ্জন’",samagrabangladesh,https://bangla.bdnews24.com/samagrabangladesh/or3g6ho8mt,"ব্রাহ্মণবাড়িয়া-২ (সরাইল-আশুগঞ্জ) সংসদীয় আসনের উপ-নির্বাচন থেকে সরে দাঁড়িয়েছেন তিন আওয়ামী লীগ নেতা; যারা স্বতন্ত্র প্রার্থী হিসেবে নির্বাচনে মনোনয়নপত্র দাখিল করেছিলেন।,মনোনয়নপত্র প্রত্যাহারের একদিন আগে রোববার দুপুরে তিন আওয়ামী লীগ নেতা একসঙ্গে গিয়ে মনোনয়নপত্র প্রত্যাহার করে নেন বলে ব্রাহ্মণবাড়িয়া জেলা নির্বাচন কর্মকর্তা ও সহকারী রিটার্নিং কর্মকর্তা জিল্লুর রহমান জানান।,তিন প্রার্থী হলেন- ব্রাহ্মণবাড়িয়া জেলা আওয়ামী লীগের যুগ্ম সাধারণ সম্পাদক মাহবুবুল বারী চৌধুরী, সাবেক যুগ্ম সাধারণ সম্পাদক মঈন উদ্দিন এবং স্বাধীনতা শিক্ষক পরিষদের কেন্দ্রীয় সাধারণ সম্পাদক শাহজাহান আলম।,এই তিন প্রার্থী মনোনয়নপত্র প্রত্যাহারের ফলে নিজের ছেড়ে দেওয়া আসনের এই উপ-নির্বাচনে বিএনপির সাবেক নেতা ও বর্ষিয়ান রাজনীতিবিদ উকিল আব্দুস সাত্তার ভুঞা সহজেই উৎরে যাবেন বলে ভোটাররা আলোচনা করছেন।,আওয়ামী লীগ এই আসনটি উন্মুক্ত রেখেছিল; ফলে এখানে দলীয় কোনো প্রার্থী ছিলেন না।,বিএনপির পক্ষ থেকেও অভিযোগ করা হয়েছিল যে, দলটির সংসদ সদস্যদের পদত্যাগের বিষয়টিকে বিতর্কিত করতেই সরকার চাপ দিয়ে উকিল আব্দুস সাত্তারকে নির্বাচনে দাঁড় করিয়েছে।,সহকারী রিটার্নিং কর্মকর্তা জিল্লুর রহমান আরও বলেন, “দুপুরে রিটার্নিং কর্মকর্তার কার্যালয়ে এসে তিন প্রার্থী একসঙ্গে নিজেদের মনোনয়নপত্র প্রত্যাহার করে নেন।”,মনোনয়পত্র যাচাই-বাছাইয়ের পর এই আসনে উপ-নির্বাচনে আট প্রার্থীর মনোনয়নপত্র বৈধ ঘোষণা করা হয়েছিল। রোববার মনোনয়নপত্র প্রত্যাহারের শেষ দিন। সোমবার প্রার্থীদের মধ্যে প্রতীক বরাদ্দ দেওয়া হবে।,উকিল আব্দুস সাত্তার ছাড়া এখন এই আসনের অপর চার প্রার্থী হচ্ছেন- জাতীয় পার্টি মনোনীত প্রার্থী আব্দুল হামিদ ভাসানী, জাতীয় পার্টির বহিষ্কৃত নেতা জিয়াউল হক মৃধা, জাকের পার্টির প্রার্থী জহিরুল ইসলাম জুয়েল এবং স্বতন্ত্র প্রার্থী আবু আসিফ আহমেদ।,মনোনয়নপত্র প্রত্যাহারের সময় জেলা প্রশাসক কার্যালয়ে জেলা আওয়ামী লীগের সাধারণ সম্পাদক ও জেলা পরিষদ চেয়ারম্যান আল মামুন সরকার উপস্থিত ছিলেন।,দলীয় সিদ্ধান্তে গত ১১ ডিসেম্বর ব্রাহ্মণবাড়িয়া-২ আসনের উকিল আবদুস সাত্তারসহ বিএনপির ৭ সংসদ সদস্য পদত্যাগপত্র জমা দেন স্পিকার শিরীন শারমিন চৌধুরীর কাছে। ছেড়ে দেওয়া এসব আসনে আগামী ১ ফেব্রুয়ারি উপ-নির্বাচন অনুষ্ঠিত হবে।,তার আগে দলীয় চেয়ারপারসনের উপদেষ্টা পরিষদসহ বিএনপির সব ধরনের পদ থেকে ইস্তফা দেওয়ার কথা জানান তিনি। পরে তাকে দলীয় সব পদ ও প্রাথমিক সদস্য থেকে বহিষ্কার করে দল। ,উকিল আব্দুস সাত্তার কুমিল্লা জেলা বিএনপির প্রতিষ্ঠাতা সহসভাপতি ছিলেন। তিনি ২৮ বছর জেলা সভাপতির দায়িত্ব সামলেছেন।,২০১৮ সালের একাদশ জাতীয় নির্বাচনেও এই আসনটি আওয়ামী লীগ উন্মুক্ত রেখেছিল। সেবারও প্রার্থী হয়েছিলেন আওয়ামী লীগ নেতা মঈন উদ্দিন। তিনি সেবার বিএনপির প্রার্থী উকিল আব্দুস সাত্তারের কাছে হেরেছিলেন। তবে এই আসনে আওয়ামী লীগের ইতিহাসে তিনি সর্বোচ্চ পেয়েছিলেন।,ফলে এবার তিনি প্রার্থী হয়ে বেশ আলোচনার জন্ম দিয়েছিলেন। কিন্তু শেষ পর্যন্ত তিনি নির্বাচন থেকে সেরে দাঁড়ালেন। ভোটের মাঠে থাকেননি আওয়ামী লীগের কেউ।  ,যদিও মনোয়নপত্র প্রত্যাহারের পর তিন আওয়ামী লীগ নেতার কোনো প্রতিক্রিয়া পাওয়া যায়নি।,Copyright © 2022, bdnews24",bn,2023-01-14 11:23:00+06:00
Bdnews24,খাগড়াছড়িতে রোববার সড়ক অবরোধের ডাক ইউপিডিএফের,samagrabangladesh,https://bangla.bdnews24.com/samagrabangladesh/jxgue2llhp,"পার্বত্য চট্টগ্রামের মানবাধিকার লঙ্ঘন বন্ধের দাবিতে রোববার খাগড়াছড়ি জেলায় আধাবেলা সড়ক অবরোধ কর্মসূচির ডাক দিয়েছে ইউনাইটেড পিপলস ডেমোক্রেটিক ফ্রন্ট (ইউপিডিএফ-প্রসীত)।,শুক্রবার বিকেলে খাগড়াছড়ি জেলা সদরে আয়োজিত বিক্ষোভ সমাবেশ থেকে এই সড়ক অবরোধ কর্মসূচি ঘোষণা করা হয়।,জাতীয় মানবাধিকার কমিশনের পার্বত্য চট্টগ্রাম সফরকে সামনে রেখে সদরের চেঙ্গী স্কয়ারে এই সমাবেশ অনুষ্ঠিত হয়।,শনিবার এক বিবৃতিতে রোববার সকাল ছয়টা থেকে দুপুর ১২টা পর্যন্ত আধাবেলা সড়ক অবরোধ কর্মসূচি সফল করতে জেলার সকল যানবাহন মালিক ও শ্রমিক সংগঠনসহ সর্বস্তরের জনসাধারণের প্রতি অনুরোধ জানিয়েছে সংগঠনটির জেলা সংগঠক অংগ্য মারমা।,জরুরি ফায়ার সার্ভিস, অ্যাম্বুলেন্স ও লাশবাহী গাড়ি, জরুরি ঔষধ সরবরাহকারী ও সংবাদপত্র বহনকারীযান, সংবাদ সংগ্রহের কাজে ব্যবহৃত সাংবাদিকদের গাড়ি এই অবরোধের আওতামুক্ত থাকবে বলে তিনি বিবৃতিতে উল্লেখ করেন।,বিবৃতিতে ইউপিডিএফ জেলা সংগঠক অংগ্য মারমা পার্বত্য চট্টগ্রামে অন্যায়, দমন-পীড়ন ও মানবাধিকার লঙ্ঘন বন্ধের দাবিতে সবাইকে ঐক্যবদ্ধ ও সোচ্চার হওয়ারও আহ্বান জানান।,আগামি ১৬ জানুয়ারি তিন দিনের সফরে খাগড়াছড়ি, বান্দরবান ও রাঙ্গামাটিতে আসার কথা রয়েছে জাতীয় মানবাধিকার কমিশনের চেয়ারম্যান ড. কামাল উদ্দিন আহমেদসহ কমিশনের সদস্যদের একটি প্রতিনিধি দলের। ,Copyright © 2022, bdnews24",bn,2023-01-14 10:17:00+06:00
Bdnews24,"পঞ্চগড়ে তাপমাত্রা নেমেছে ৬.১ ডিগ্রিতে, মৌসুমের সর্বনিম্ন",samagrabangladesh,https://bangla.bdnews24.com/samagrabangladesh/w9m4oikvl9,"পৌষের শেষে এসে শীতে কাঁপছে পঞ্চগড়ের মানুষ। এ জেলায় গত দশ দিন ধরে মাঝারি থেকে মৃদু শৈত্যপ্রবাহ বয়ে চলছে। তবে প্রায় প্রতিদিনই সকালে রোদের দেখা মিলেছে।,শনিবার তেঁতুলিয়ায় সর্বনিম্ন তাপমাত্রা ৬ দশমিক ১ ডিগ্রি সেলসিয়াস রেকর্ড করা হয়েছে; যা চলতি শীত মৌসুমের সারাদেশের মধ্যে সর্বনিম্ন তাপমাত্রা বলে পঞ্চগড়ের তেঁতুলিয়া আবহাওয়া পর্যবেক্ষণ কেন্দ্রের ভারপ্রাপ্ত কর্মকর্তা রাসেল শাহ জানান।,তিনি বলেন, গত ৫ জানুয়ারি থেকেই পঞ্চগড়ে মাঝারি থেকে মৃদু শৈত্যপ্রবাহ বয়ে যাচ্ছে। এ অবস্থা আরও কয়েকদিন থাকতে পারে। তবে কুয়াশা কম এবং দিনভর কড়া রোদ থাকায় শীতার্তদের দুর্ভোগ অনেকটা কম হচ্ছে।,শুক্রবারও তেঁতুলিয়ায় সর্বনিম্ন তাপমাত্রা রেকর্ড করা হয়েছিল ৮ দশমিক ৩ ডিগ্রি সেলসিয়াস। এর আগে ১০ জানুয়ারি ৬ দশমিক ৯ এবং ৯ জানুয়ারি ৭ ডিগ্রি সেলসিয়াস সর্বনিম্ন তাপমাত্রা রেকর্ড করা হয়েছিল তেঁতুলিয়ায়।,শহরের কয়েকজন প্রবীণ জানান, শনিবার ভোররাত থেকে ঘন কুয়াশায় ঢাকা ছিল পঞ্চগড়। কুয়াশার সঙ্গে উত্তরের কনকনে শীতল বাতাসের কারণে প্রচণ্ড শীত অনুভূত হয়।,সকাল সাড়ে ৭টার দিকেই সূর্যের দেখা মিললেও ঘন কুয়াশার কারণে সূর্য আলো ছড়াতে পারেনি। এজন্য সকাল বেলা অনেকেই খঁড়কুটো জ্বালিয়ে শীত নিবারণের চেষ্ঠা করে।,শহরের ইসলামবাগ এলাকার হাফেজ আলী বলেন, “সকালে সূর্যের দেখা পাওয়া গেলেও রোদ ওঠে অনেক পরে। বেলা প্রায় ১১টা পর্যন্ত তীব্র শীত লাগে গায়ে।”,পঞ্চগড়ের জেলা প্রশাসক মো. জহুরুল ইসলাম জানান, প্রতি বছর শীতপ্রবণ এই এলাকার মানুষের কথা ভেবে সরকারিভাবে সাধারণ মানুষের পাশে দাঁড়িয়ে তাদের সুরক্ষিত রাখা হয়।,চলতি শীত মৌসুমে এরই মধ্যে সরকারিভাবে জেলায় প্রায় ৫০ হাজার শীতবস্ত্র বিতরণ করা হয়েছে। আরও নতুন করে বরাদ্দ চেয়ে বার্তা পাঠানোা হয়েছে।,শীতার্ত মানুষের পাশে দাঁড়াতে সমাজের বিত্তশালী ব্যক্তিদের এগিয়ে আসার আহ্বান জানান তিনি।,Copyright © 2022, bdnews24",bn,2023-01-14 10:49:00+06:00
Bdnews24,,media_bn,https://bangla.bdnews24.com/media_bn/image/fcxl68q7lg,"Copyright © 2022, bdnews24",bn,2023-01-14 11:20:00+06:00
Bdnews24,নেত্রকোণায় চলছে হাজং সম্প্রদায়ের দেউলি উৎসব,samagrabangladesh,https://bangla.bdnews24.com/samagrabangladesh/yh2s04eloi,"নেত্রকোণার দুর্গাপুরে ক্ষুদ্র নৃ-গোষ্ঠী কালচারাল একাডেমির আয়োজনে চলছে দুই দিনব্যাপী হাজং সম্প্রদায়ের ঐতিহ্যবাহী দেউলি উৎসব। ,'আমার সংস্কৃতি, আমার অহংকার' এই স্লোগানকে প্রতিপাদ্য করে এই উৎসবের আয়োজনের মধ্যে রয়েছে, হাজং জনজাতির নিজস্ব সংস্কৃতি তুলে ধরে পালাগান, গীতিনৃত্য নাট্যসহ আলোচনা সভা ও বিভিন্ন শিল্পীগোষ্ঠীর পরিবেশনা। ,শুক্রবার বিকালে কালচারাল একাডেমির হলরুমে প্রদীপ জ্বালিয়ে এ উৎসবের উদ্বোধন করেন সংস্কৃতি বিষয়ক মন্ত্রণালয়ের সচিব মো. আবুল মনসুর।,নেত্রকোণা জেলা প্রশাসক অঞ্জনা খান মজলিশের সভাপতিত্বে উদ্বোধনী অনুষ্ঠানে স্বাগত বক্তব্য রাখেন, ক্ষুদ্র নৃ-গোষ্ঠী কালচারাল একাডেমির পরিচালক গীতিকবি সুজন হাজং। ,এ সময় অন্যদের মধ্যে বক্তব্য রাখেন, সংস্কৃতি বিষয়ক মন্ত্রণালয়ের যুগ্মসচিব সুব্রত ভৌমিক, উপসচিব মিজানুর রহমান, নেত্রকোণার পুলিশ সুপার মো. ফয়েজ আহমেদ, বিশিষ্ট গীতিকার হাসান মতিউর রহমান, উপজেলা মুক্তিযোদ্ধা সংসদের সাবেক ডেপুটি কমান্ডার সোহরাব হোসেন তালুকদার, উপজেলা আওয়ামী লীগের সাধারণ সম্পাদক অ্যাডভোকেট শামছুর রহমান (ভিপি লিটন), চলচ্চিত্র নির্মাতা ও গীতিকবি হাসিবুর রেজা কল্লোল, হাজং লেখক ও গবেষক শরদিন্দু সরকার (স্বপন হাজং), সিনিয়র সাংবাদিক এস এম রফিকুল ইসলাম রফিক।,ক্ষুদ্র নৃ-গোষ্ঠীর বিভিন্ন সমস্যা ও তাদের জীবনমান উন্নয়ন, ভাষা ও সংস্কৃতি রক্ষায় বর্তমান সরকার অধিকতর গুরুত্ব দিচ্ছে জানিয়ে প্রধান অতিথির বক্তব্যে মো. আবুল মনসুর বলেন, এ কারণে আদিবাসীদের জ্ঞান ও মেধাকে আরও বিকশিত করার জন্য দেশের বিভিন্ন অঞ্চলে ক্ষুদ্র নৃ-গোষ্ঠীর কালচারাল একাডেমি প্রতিষ্ঠা করা হয়েছে। ,ক্ষুদ্র নৃ-গোষ্ঠীর সাংস্কৃতিক ঐতিহ্য রক্ষায় সরকারের পাশাপাশি সবাইকে এগিয়ে আসার আহ্বান জানান তিনি।,কালচারাল একাডেমির পরিচালক গীতিকবি সুজন হাজং জানান, উদ্বোধনী দিনে আলোচনা সভা শেষে সন্ধ্যায় বিভিন্ন এলাকা থেকে আগত হাজং সম্প্রদায়ের শিল্পীরা তাদের কৃষ্টি-কালচারাল তুলে ধরে সাংস্কৃতিক অনুষ্ঠান পরিবেশন করেন। ,শুক্রবার শুরু হওয়া এই উৎসব সাংস্কৃতিক পরিবেশনার মধ্য দিয়ে শনিবার মধ্যরাতে শেষ হবে বলে জানান তিনি।,Copyright © 2022, bdnews24",bn,2023-01-14 11:00:00+06:00
Bdnews24,‘মি. ইন্ডিয়া’র সিক্যুয়েল আনবেন বনি,glitz,https://bangla.bdnews24.com/glitz/ehzgboa892,"আশির দশকের সুপারহিট বলিউড সিনেমা ‘মি. ইন্ডিয়া’, তাতে নায়ক-নায়িকা ছিলেন শ্রীদেবী ও অনীল কাপুর, ভিলেন চরিত্রে ওমরেশপুরীর অভিনয়ও ছিল প্রশংসিত।,সেই সিনেমার সিক্যুয়েল নির্মাণ করতে চাইছেন প্রযোজক বনি কাপুর, যিনি প্রয়াত শ্রীদেবীর স্বামীই শুধু নন, অনীল কাপুরেরও ভাই। ,সম্প্রতি পিঙ্কভিলাকে দেওয়া এক সাক্ষাৎকারে বনি কাপুর বলেন, “মিস্টার ইন্ডিয়া ২ বানানোর পরিকল্পনা করছি আমি। যদি একটু জলদিই কাজ শুরু করে ফেলি, তাতে অবাক হবেন না। বাজারে ‘ওয়ান্টেড’, ‘নো এন্ট্রি’ ও ‘মিস্টার ইন্ডিয়া’র সিক্যুয়েলের যথেষ্ট চাহিদা রয়েছে।”,১৯৮৭ সালে মুক্তি পেয়েছিল ‘মি. ইন্ডিয়া’, প্রযোজক ছিলেন বনি, তবে তখন শ্রীদেবী তার ঘরনী হননি। ওই সিনেমায় শ্রীদেবীকে সই করাতে বেশ খরচ করতে হয়েছিল বনিকে। ‘ষোলা সাওয়ান’ দেখার পরপরই বনি ‘মিস্টার ইন্ডিয়া’তে শ্রীদেবীকে নেওয়ার সিদ্ধান্ত নিয়েছিলেন।,ওই সিনেমা দিয়েই হিট তারকা হিসেবে নাম লেখান অনীল। তার ক্যারিয়ারে বাঁক বদলে গুরুত্বপূর্ণ ভূমিকা রাখে সিনেমাটি। ,সিনেমাটিতে অমরেশপুরীর ‘মোগাম্বো খুশ হুয়া’ সংলাপটি আজও অনেকের মুখে মুখে ফেরে। ,শ্রীদেবী ১৯৯৬ সালে বনিকে বিয়ে করেন। ২০১৮ সালে তার মৃত্যু হয়। তাদের মেয়ে জাহ্নবি কাপুর এরই মধ্যে বলিউডে নায়িকার আসন নিয়ে নিয়েছেন।,টাইমস অফ ইন্ডিয়া জানিয়েছে, ২০২০ সালেই ‘মিস্টার ইন্ডিয়া’র ট্রিলজির ঘোষণা দিয়েছিলেন বনি কাপুর। পরিচালনার জন্য আলি আব্বাস জাফরকে সাইনও করিয়েছিলেন।,বনি খুব শিগগিরিই লাভ রঞ্জন পরিচালিত ‘তু ঝুঠি মে মক্কার’র মধ্য দিয়ে অভিনয়ে আত্মপ্রকাশ করবেন। সিনেমায় প্রধান চরিত্রে অভিনয় করবেন রণবীর কাপুর ও শ্রদ্ধা কাপুর।,অভিনয়ের অভিজ্ঞতা নিয়ে প্রযোজক বনি বললেন, “প্রস্তাবটি প্রত্যাখ্যান করেই ফেলেছিলাম প্রায়। কিন্তু লাভ সিনেমাটির জন্য রাজি করিয়ে ফেলল আমাকে। এ এক দুর্দান্ত অভিজ্ঞতা। অভিনয়ের চেষ্টা করেছি আমি, এটা ভেবেই ভালো লাগছে। আশা করছি, দর্শকরাও উপভোগ করবে সিনেমাটি।”,আগামী ৮ মার্চ প্রেক্ষাগৃহে মুক্তি পাবে ‘তু ঝুঠি মে মক্কার’। বনি সম্প্রতি অজিত কুমার অভিনীত তামিল সিনেমা থুনিভু প্রযোজনা করেছেন।,Copyright © 2022, bdnews24",bn,2023-01-14 12:02:00+06:00
Bdnews24,"চালককে খুন করে অটোরিকশা ছিনতাই, গ্রেপ্তার ৬",bangladesh,https://bangla.bdnews24.com/bangladesh/iiarcn6ph7,"যাত্রী বেশে অটোরিকশায় উঠে নির্জন জায়গায় নিয়ে চালককে হত্যার পর টাকা, মোবাইল ও অটোরিকশা ছিনতাইয়ে জড়িত একটি চক্রের ছয় সদস্যকে গ্রেপ্তার পুলিশ।,শুক্র ও শনিবার দেশের বিভিন্ন এলাকা থেকে তাদের গ্রেপ্তারের কথা জানান ঢাকা মহানগর পুলিশের (ডিএমপি) অতিরিক্ত কমিশনার হারুন অর রশিদ।,গ্রেপ্তাররা হলেন- খালেদ খান শুভ (২০), মো. টিপু (৩১), হাসানুল ইসলাম ওরফে হাসান (২০), জাহাঙ্গীর হোসেন (৪০), আব্দুল মজিদ (২৯) এবং মো. সুমন (৩৫)।,তাদের বিষয়ে শনিবার ডিএমপি মিডিয়া সেন্টারে সংবাদ সম্মেলনে হারুন অর রশিদ জানান, চক্রটি মূলত অটোরিকশা ভাড়া করে চালকদের নিরিবিলি স্থানে নিয়ে যেত। এরপর চালককে গলা কেটে হত্যা করে টাকা, মোবাইল এবং অটোরিকশা নিয়ে চলে যেত।,“আমরা একটি ঘটনার তদন্ত করতে গিয়ে খুব কাছাকাছি সময়ে একই ধরনের আরেকটি ক্লু-লেস হত্যার ঘটনার রহস্য উদঘাটন করতে পেরেছি। দুইটি ঘটনাই একই চক্র করেছে।”,চক্রটি আরো কোনো হত্যাকাণ্ডের সঙ্গে জড়িত কিনা তদন্ত করে দেখা হচ্ছে বলে জানান এই পুলিশ কর্মকর্তা।,গতবছরের ৭ ডিসেম্বর রাতে প্রতিদিনের মত নিজের অটোরিকশা নিয়ে ঢাকার দক্ষিণখানের বাসা থেকে বের হন মো. মোস্তফা। ৩৫ বছর বয়সী ওই ব্যক্তি দুই দিনেও বাসায় না ফেরায় বিভিন্ন জায়গায় খোঁজাখুজি করে তার স্বজনরা। এরপর দক্ষিণখান থানায় সাধারণ ডায়েরি করেন তার মা শামছুন্নাহার।,মোস্তফার বৃদ্ধ বাবা গিয়াস উদ্দিন বিডিনিউজ টোয়েন্টিফোর ডটকমকে বলেন, তারা বিভিন্ন জায়গা খোঁজ নিয়ে না পেয়ে মাইকিংও করেছেন। এলাকায় ছেলের ছবি দিয়ে পোস্টার ছাপিয়ে বিভিন্ন জায়গায় লাগিয়েছেন।,“খোঁজাখুজির মধ্যে ১৭ ডিসেম্বর দক্ষিণখান থানাধীন আসিয়ান সিটির ২৩ নম্বর রোডের পশ্চিম দিকে ফাঁকা প্লটে একটি লাশ পাওয়া  যায়। পরে সেখানে ছুটে যাই। গলাকাটা লাশটি বিকৃত হয়ে যাওয়ায় পরনের পোশাক দেখে তাকে শনাক্ত করি।”,সংবাদ সম্মেলনে বলা হয়, ওই ঘটনায় একটি মামলা হলে গোয়েন্দা পুলিশ তদন্তে নেমে মৌলভীবাজার থেকে খালেদ খান শুভকে গ্রেপ্তার করে। পরে তার কাছ থেকে অটো চালক মোস্তফার মোবাইল উদ্ধার করা হয়।তার দেওয়া তথ্যেই অন্যদের গ্রেপ্তার করে এবং  মোস্তফার অটোরিকশা উদ্ধার করা হয়। মোস্তফাকে হত্যার বিষয়টি পুলিশের কাছে স্বীকার করেন খালেদ।,পনের বছর বয়সী জিহাদ ঢাকার উত্তরার দক্ষিণখানের নদ্দাপাড়ার রিকশা চালক হেলাল উদ্দিনের একমাত্র ছেলে। গত ২৫ ডিসেম্বর সকালে সে অটোরিকশা নিয়ে বের হয়ে নিখোঁজ হয়।,জিহাদের বাবা হেলাল বিডিনিউজ টোয়েন্টিফোর ডটকমকে বলেন, ছেলেকে না পেয়ে তিনি বিভিন্ন জায়গায় মাইকিং করে খোঁজাখুজি করেন। নিখোঁজ থাকার পঞ্চমদিনে ২৯ ডিসেম্বর তিনি খোঁজ পান গাজীপুরের কালীগঞ্জে একটি পুলিশ ফাঁড়িতে অজ্ঞাতনামা এক কিশোরের লাশ রয়েছে।, “খবর পেয়ে ছুটে যাই। দেখি সেটি আমার ছেলে জিহাদের লাশ।”,গলাকাটা লাশটি পুলিশ একটি পরিত্যক্ত ড্রেন থেকে উদ্ধার করেছে বলে তাদর জানানো হয়। তবে জিহাদের মোবাইল, অটোরিকশাটি পাওয়া যায়নি বলে জানান হেলাল।,সংবাদ সম্মেলনে ডিএমপির অতিরিক্ত কমিশনার হারুন বলেন, মোস্তাফা হত্যাকাণ্ডে যে ছয়জনকে গ্রেপ্তার করা হয়েছে তাদের জিজ্ঞাসাবাদে তারা একই কায়দায় জিহাদের অটোরিকশা ভাড়া করে এবং নিরিবিলি জায়গায় সবকিছু ছিনিয়ে নিয়ে হত্যার কথা স্বীকার করেছে।,Copyright © 2022, bdnews24",bn,2023-01-14 11:44:00+06:00
Bdnews24,"এবার টেকনাফে ৬ রোহিঙ্গাকে অপহরণ, মুক্তিপণ দাবি",samagrabangladesh,https://bangla.bdnews24.com/samagrabangladesh/49ie1oif0v,"কক্সবাজারের টেকনাফ উপজেলার একটি সড়ক থেকে সশস্ত্র দুর্বৃত্তরা ছয় রোহিঙ্গাকে অপহরণের পর মুক্তিপণ দাবি করেছে বলে পুলিশ জানিয়েছে।,শুক্রবার রাতে হোয়াইক্যং ইউনিয়নের কক্সবাজার-টেকনাফ সড়কের উলুবনিয়া এলাকা থেকে তাদের ধরে নিয়ে যাওয়া হয় বলে রোহিঙ্গা শরণার্থী শিবিরের নিরাপত্তায় নিয়োজিত ১৬ আর্মড পুলিশ ব্যাটালিয়নের (এপিবিএন) সহকারী পুলিশ সুপার (এএসপি) মঞ্জুরুল ইসলাম জানান।,অপহৃতরা হলেন- টেকনাফের হোয়াইক্যং ইউনিয়নের চাকমারকূল ২১ নম্বর রোহিঙ্গা ক্যাম্পের বাসিন্দা মোহাম্মদ ফরোয়াজ, মোহাম্মদ জোহার, মোহাম্মদ নুর, নুরুল হক, জাহিদ হোসেন ও মোহাম্মদ ইদ্রিস।,সাম্প্রতিক সময়ে রোহিঙ্গা শিবির সংলগ্ন এলাকায় অপহরণের ঘটনা বেড়ে গেছে। এসব অপহরণের সঙ্গে রোহিঙ্গাদের একটি সশস্ত্র অংশ জড়িত বলেও অভিযোগ রয়েছে। পুলিশের তথ্য অনুযায়ী, থেকে গত চার মাসে টেকনাফে ৩৫ জনকে অপহরণের ঘটনা ঘটেছে।,সবশেষ ৭ জানুয়ারি টেকনাফের হ্নীলা ইউনিয়নের লেচুয়াপ্রাং এলাকার ক্ষেত থেকে চার কৃষককে অপহরণ করা হয়। তাদের পরিবার অভিযোগ করে, এর পেছনে রোহিঙ্গা দুষ্কৃতকারীরা রয়েছে।,তিন দিন পর ১০ জানুয়ারি তিন কৃষক এবং ১১ জানুয়ারি আরও কৃষক মুক্তিপণ দিয়ে ফিরে আসে বলে তাদের পরিবারের বরাতে জানান হ্নীলা ইউনিয়ন পরিষদের চেয়ারম্যান।,এর এক সপ্তাহের মাথায় আবার ছয় রোহিঙ্গাকে অপহরণের তথ্য সামনে এল।,অপহৃতদের স্বজন ও স্থানীয়দের বরাতে এএসপি মঞ্জুরুল বলেন, শুক্রবার রাতে ক্যাম্প থেকে ছয় রোহিঙ্গা কাজের জন্য বের হন। তারা কাঁটাতারে ঘেরা ক্যাম্পের চোরাই পথ দিয়ে বের হয় হয়ে শহীদ এটিএম জাফর আলম আরাকান সড়কের (কক্সবাজার-টেকনাফ) উঠেন। ,“এক পর্যায়ে উলুবনিয়া স্টেশনে পৌঁছার আগেই অটোরিকশায় একদল দুর্বৃত্ত এসে অস্ত্রের মুখে তাদের অপহরণ করে নিয়ে যায়। পরে তাদের টেকনাফের হ্নীলা এলাকার পাহাড়ের দিকে নিয়ে যায় অপহরণকারীরা।”,সহকারী পুলিশ সুপার বলেন, “পুলিশ রাতেই অপহৃতদের স্বজনদের সঙ্গে যোগাযোগ করে। শনিবার সকালে অপহৃত তিনজনের স্বজনের মোবাইল ফোনে কল দিয়ে জনপ্রতি ৫০ হাজার টাকা করে মুক্তিপণ দাবি করেছে অপহরণকারীরা।”,মোবাইল ফোনের সূত্র ধরে অপহৃতদের উদ্ধার এবং ঘটনায় জড়িতদের গ্রেপ্তারে পুলিশ অভিযান চালাচ্ছে বলে জানান মঞ্জুরুল।,তিনি আরও জানান, “অপহরণের ঘটনা রোহিঙ্গা ক্যাম্পের বাইরে ঘটেছে। তাই ক্যাম্পের বাইরে অভিযান চালাতে আমাদের অনুমতি প্রয়োজন হয়। এ ছাড়া এ ব্যাপারে জেলা পুলিশের সহায়তা চাওয়া হয়েছে।”,Copyright © 2022, bdnews24",bn,2023-01-14 12:07:00+06:00
Bdnews24,,media_bn,https://bangla.bdnews24.com/media_bn/image/8o2gcv7md2,"Copyright © 2022, bdnews24",bn,2023-01-14 11:41:00+06:00
Bdnews24,ফাইনালের চাপ নিয়ে ভাবছেন না রিয়াল কোচ,sport,https://bangla.bdnews24.com/sport/h559c50k6v," ,সৌদি আরবের রিয়াদে রোববার মৌসুমের দ্বিতীয় ক্লাসিকোয় বার্সেলোনার বিপক্ষে খেলবে রিয়াল। ম্যাচটি শুরু হবে বাংলাদেশ সময় রাত একটায়। ,বর্তমানে লা লিগার পয়েন্ট টেবিলে শীর্ষে থাকা কাতালান দলটিকে প্রথম ক্লাসিকোতে গত অক্টোবরে ৩-১ গোলে হারিয়েছিল আনচেলত্তির দল। এই মৌসুমে লিগে এটিই বার্সেলোনার একমাত্র হার। ,চার দল নিয়ে নতুন আঙ্গিকে এবারের আগে তিনটি আসর বসেছে স্প্যানিশ সুপার কাপের। রিয়াল গতবারসহ দুটি ও আথলেতিক বিলবাও একবার জিতেছে। ,শিরোপা ধরে রাখার লড়াইয়ের আগে শনিবার সংবাদ সম্মেলনে আনচেলত্তি তুলে ধরেন তাদের ভাবনা। ইতালিয়ান কোচের বিশ্বাস, ফাইনালের চাপ তার খেলোয়াড়দের প্রভাবিত করবে না।,“প্রতিটি ট্রফিই আমাদের কাছে গুরুত্বপূর্ণ। এই ম্যাচে অনেক কিছুই পাওয়ার আছে। ট্রফি সবসময়ই একটি নির্দিষ্ট আবহ নিয়ে আসে। ম্যাচ ও ফাইনাল জেতার জন্য আমরা প্রতিদিন লড়াই করি। ছেলেরা অনুপ্রাণিত ও নির্ভার। আমার খেলোয়াড়রা এই ধরনের চাপে অভ্যস্ত এবং আমরা আত্মবিশ্বাসী।”,“আমরা প্রতিটি প্রতিযোগিতায় এবং প্রতিটি ম্যাচেই প্রতিদ্বন্দ্বিতাপূর্ণ হতে চাই, এটি এমন কিছু যা আমাদের করতেই হবে। আমাদের ধাপে ধাপে কাজগুলো এগিয়ে নিতে হবে এবং একটি ভালো অবস্থানে থেকে মৌসুমের শেষ পর্যন্ত যেতে হবে।” ,গত মৌসুমে স্প্যানিশ সুপার কাপের পাশাপাশি লা লিগা ও চ্যাম্পিয়ন্স লিগ জিতেছিল রিয়াল। কেউ কেউ মনে করেন, এবার অমন সাফল্যের পুনরাবৃত্তি করার মতো হয়তো যথেষ্ট অনুপ্রাণিত নয় ইউরোপের সফলতম ক্লাবটি। ,আনচেলত্তি অবশ্য তা একেবারেই মানতে নারাজ। ৬৩ বছর বয়সী এই কোচ মনে করেন, সাফল্যের জন্য তার দল আগের মতোই ক্ষুধার্ত। ,“এটি মোটেও সত্য নয়। এই ছেলেরা ২০১৩ সাল থেকে (শিরোপা) জিতে আসছে এবং তারা কখনই তাদের ক্ষুধা হারায়নি। এই ক্ষুধা কখনই চলে যাবে না।” ,ফাইনালের আগে রিয়াল দলে চোট সমস্যা আছে। বিষয়টি উদ্বেগের হলেও তারকা স্ট্রাইকার করিম বেনজেমা খেলবেন বলে নিশ্চিত করেছেন আনচেলত্তি।,Copyright © 2022, bdnews24",bn,2023-01-14 12:01:00+06:00
Bdnews24,সাকিবের অলরাউন্ড নৈপুণ্যে বরিশালের টানা তৃতীয় জয়,cricket,https://bangla.bdnews24.com/cricket/4mv0cgsv7n," ,জহুর আহমেদ চৌধুরি স্টেডিয়ামে শনিবার কুমিল্লা ভিক্টোরিয়ান্সকে ১২ রানে হারিয়েছে বরিশাল। ১৭৮ রানের লক্ষ্যে কুমিল্লার ইনিংস থামে ১৬৫ রানে। ,সিলেট স্ট্রাইকার্সের বিপক্ষে হার দিয়ে আসর শুরুর পর বরিশালের টানা তৃতীয় জয় এটি। পয়েন্ট টেবিলে দুইয়ে উঠল তারা। বর্তমান চ্যাম্পিয়ন কুমিল্লা হারল তিন ম্যাচের সবগুলোয়। ,ব্যাটিংয়ে ৪৫ বলে ৮১ রানের পাশাপাশি ৩ ওভারে স্রেফ ১১ রান দিয়ে ১ উইকেট নিয়েছেন সাকিব। তার এমন অলরাউন্ড নৈপুণ্যের পর ম্যাচ সেরা নিয়ে হয়তো দ্বিতীয়বার ভাবতে হয়নি দায়িত্বরতদের।  ,বরিশালের এই জয়ের ম্যাচে মিশে গেছে এডিআরএস বিতর্ক। কুমিল্লার ইনিংসের ১৪তম ওভারে ইফতিখার আহমেদের বলে জাকের আলিকে এলবিডব্লিউ দেন আম্পায়ার। ,লেগ স্টাম্পের বাইরে পিচ করেছে ধরে আত্মবিশ্বাসের সঙ্গে রিভিউ নেন জাকের। ধারাভাষ্য কক্ষ থেকেও বলা হচ্ছিল, বেঁচে যাবেন কুমিল্লার কিপার-ব্যাটসম্যান।  ,টিভি রিপ্লেতেও দেখা যায়, ইফতিখারের ওই ডেলিভারি পড়েছে লেগ স্টাম্পের বাইরে। কিন্তু সবাইকে অবাক করে দিয়ে মাঠের আম্পায়ারের সিদ্ধান্ত বহাল রাখেন টিভি আম্পায়ার। চোখে মুখে বিস্ময় নিয়ে মাঠ ছাড়েন জাকের। ,টস হেরে ব্যাটিংয়ে নেমে এই ম্যাচে আর ঝড়ো শুরু এনে দিতে পারেননি মেহেদী হাসান মিরাজ। চতুর্থ ওভারে ড্রেসিংরুমে ফেরার আগে ৯ বলে ৬ রান করেন তিনি। আরেক ওপেনার এনামুল হকও হাত খুলে খেলতে পারেননি। ,রানের গতি বাড়ানোয় মনোযোগ দেন তিন নম্বরে নামা চতুরাঙ্গা ডি সিলভা। তবে বেশি দূর যেতে পারেননি তিনি। ২টি করে চার-ছয় মেরে ১২ বলে ২১ রান করে পাওয়ার প্লের শেষ বলে আউট হন শ্রীলঙ্কার অলরাউন্ডার।  ,এরপর দায়িত্ব নিজের কাঁধে নেন সাকিব। মুখোমুখি প্রথম বলে কাট শটে চার মেরে করেন শুরু। নাঈম হাসানের করা পরের ওভারে একইরকম শটে দুটি বাউন্ডারি মারেন তিনি। আর শেষ বলে হাঁকান ছক্কা।  ,সাকিবের সঙ্গে তাল মিলিয়ে খেলতে পারেননি এনামুল। সাজঘরে ফেরার আগে তিনি ২০ রান করতে খেলেন ২০ বল। ইব্রাহিম জাদরানকে নিয়ে চতুর্থ উইকেটে ৫০ রানের জুটি গড়েন বরিশাল অধিনায়ক। ২ চার ও ১ ছয়ে ইব্রাহিম করেন ২৭ রান।  ,বাকিদের যাওয়া-আসার মাঝে একপ্রান্তে অবিচল থেকে দলকে এগিয়ে নেন সাকিব। ইনিংসের ১৬তম ওভারে পূরণ করেন ক্যারিয়ারের ২৮তম টি-টোয়েন্টি ফিফটি। ৫ চার ও ২ ছয়ে এই মাইলফলক ছুঁতে খেলেন ৩১ বল। এরপর আরও আগ্রাসী হয়ে পরের ১৪ বলে করেন ৩১ রান।  ,সাকিবের তাণ্ডব মূলত যায় তিন স্পিনার নাঈম, খুশদিল শাহ ও মোসাদ্দেক হোসেন সৈকতের ওপর। খুশদিলের ১২ বল থেকে ২ চার ও ১ ছয়ে নেন ২০ রান। নাঈমকে মারেন ৩ চার ও ১ ছক্কা। ইনিংসের ১৮তম ওভারে মোসাদ্দেক হোসেনকে পরপর দুই বলে ছক্কায় ওড়ান তিনি।,সাকিবকে আটকানোর কাজটা কুমিল্লার জন্য আরও কঠিন হয়ে যায় মুস্তাফিজুর রহমানের চোটে। পঞ্চম ওভারে বোলিংয়ে গিয়ে পাঁচ বল করার পর হ্যামস্ট্রিংয়ে টান লাগে তার। পরে রানআপ ছোট করে শেষ বলটি করে মাঠ ছেড়ে যান তিনি। ফলে বাকি সময় হাসান আলি ছাড়া আর কোনো পেসারকে পায়নি কুমিল্লা। ,সাকিবের উত্তাল ব্যাটিংয়ের মাঝেও ৪ ওভারে ৩৩ রান দিয়ে ৪ উইকেট নেন বাঁহাতি স্পিনার তানভীর ইসলাম।  ,রান তাড়ায় ইতিবাচক শুরু করেন কুমিল্লার দুই ওপেনার লিটন দাস ও মোহাম্মদ রিজওয়ান। সাকিবের প্রথম ওভারে দেখেশুনে খেলার পর চতুরাঙ্গার বাঁহাতি স্পিনে চার মারেন লিটন, রিজওয়ান ওড়ান ছক্কায়।  ,পরের ওভারে সাকিবের বলে ছক্কা মারেন লিটনও। সানজামুল ইসলাম আক্রমণে এলে তাকেও ছক্কায় স্বাগত জানান লিটন। চতুরাঙ্গার পরের ওভারে রিজওয়ান মারেন নিজের দ্বিতীয় ছক্কা।  ,তবে বেশি দূর যেতে পারেননি ম্যাচ শুরুর ৪০ মিনিট আগে হেলিকপ্টারে ঢাকা থেকে চট্টগ্রামে আসা পাকিস্তানি ওপেনার।  ,পাঁচ ওভার স্পিনার দিয়ে করানোর পর পাওয়ার প্লের শেষ ওভারে কামরুল ইসলামের হাতে বল তুলে দেন সাকিব। তৃতীয় বলে মেলে সাফল্য। কামরুলের লেগ স্টাম্পের ওপর করা স্লোয়ার ডেলিভারি অন সাইডে খেলতে গিয়ে ওপরের কানায় লেগে কট বিহাইন্ড হন রিজওয়ান। ২ ছয়ে ১১ বলে তিনি করেন ১৮ রান।  ,পরের ওভারে রানআউটে থামে লিটনের ১ চার ও ৩ ছক্কায় খেলা ৩২ রানের ইনিংস। ফাইন লেগ থেকে সরাসরি থ্রোয়ে কুমিল্লার ওপেনারকে ফেরান করিম জানাত।,অধিনায়ক ইমরুল কায়েস ঝড়ো শুরু করলেও ইনিংস বড় করতে পারেননি। ৩ চার ও ১ ছক্কায় ১৫ বলে ২৮ রান করে ফেরেন তিনি। চতুরাঙ্গার বলে স্লগ সুইপ করে ডিপ মিড উইকেটে মিরাজের হাতে ধরা পড়েন ইমরুল।  ,এরপর হতাশ করেন ক্যারিবিয়ান তারকা চ্যাডউইক ওয়াল্টন (১৬ বলে ১৪)। জাকের টিভি আম্পায়ারের বিতর্কিত সিদ্ধান্তের বলি হলে ১০০ রানে ৫ উইকেট হারিয়ে ফেলে কুমিল্লা। ,ষষ্ঠ উইকেটে চেষ্টা করেন খুশদিল ও মোসাদ্দেক। দুজন মিলে ৫.২ ওভারে যোগ করেন ৫৪ রান। ১৯তম ওভারে মোসাদ্দেক আউট হয়ে যান ১৯ বলে ২৭ রান করে। ,তখনও জয়ের জন্য বাকি ছিল ৮ বলে ২৪ রান। কঠিন এই সমীকরণ মেলানো সম্ভব হয়নি খুশদিলের। ১ চার ও ৪ ছক্কায় ২৭ বলে ৪৩ রানে অপরাজিত থাকেন পাকিস্তানি অলরাউন্ডার।   , ,২০ ওভারে ১৭৭/৬ (মিরাজ ৬, এনামুল ২০, চতুরাঙ্গা ২১, সাকিব ৮১*, ইব্রাহিম ২৭, ইফতিখার ৫, মাহমুদউল্লাহ ০, জানাত ১০*; হাসান ৪-০-৩৮-০, তানভীর ৪-০-৩৩-৪, মুস্তাফিজ ১-০-৩-০, নাঈম ৩-০-৩৫-১, খুশদিল ৪-০-৩১-১, মোসাদ্দেক ৪-০-৩৫-০) ,২০ ওভারে ১৬৫/৭ (লিটন ৩২, রিজওয়ান ১৮, ইমরুল ২৮, ওয়াল্টন ১৪, খুশদিল ৪৩*, জাকের ০, মোসাদ্দেক ২৭, হাসান ১, নাঈম ১*; সাকিব ৩-০-১১-১, চতুরাঙ্গা ৪-১-২৪-১, সানজামুল ১-০-১০-০, কামরুল ২-০-২১-১, অনিক ২-০-২২-০, মিরাজ ২-০-২৫-০, ইফতিখার ৪-০-৩৩-১, জানাত ২-০-১৯-১) ,ফরচুন বরিশাল ১২ রানে জয়ী ,সাকিব আল হাসান ,Copyright © 2022, bdnews24",bn,2023-01-14 11:45:00+06:00
Bdnews24,নিরাপত্তা পরিষদের প্রার্থিতায় নাইজেরিয়ার ভোট চাইল বাংলাদেশ,bangladesh,https://bangla.bdnews24.com/bangladesh/ab4cz3ki85,"জাতিসংঘের নিরাপত্তা পরিষদের ২০২৬ সালের অস্থায়ী সদস্য হিসেবে প্রার্থিতায় নাইজেরিয়ার ভোট চেয়েছে বাংলাদেশ; প্রতিউত্তরে তা বিবেচনার আশ্বাস দিয়েছেন সফররত দেশটির এক মন্ত্রী।,শনিবার রাষ্ট্রীয় অতিথি ভবন পদ্মায় বাণিজ্যমন্ত্রী টিপু মুনশির সঙ্গে নাইজেরিয়ার কমিউনিকেশান্স অ্যান্ড ডিজিটাল ইকোনমি মন্ত্রী ইসা আলী ইব্রাহিম পান্তামির দ্বিপক্ষীয় বৈঠকে এ বিষয়ে আলোচনা হয়।,বৈঠক শেষে সাংবাদিকদের মুখোমুখি হয়ে নিজেদের মধ্যে আলোচনার বিভিন্ন দিক তুলে ধরেন দুই মন্ত্রী।,বাণিজ্যমন্ত্রী টিপু মুনশি বলেন, “আন্তর্জাতিক পরিসরে বিভিন্ন সময়ে তারা আমাদেরকে সমর্থন দেয়। আমরা অনুরোধ করেছি, ২০২৬ সালে জাতিসংঘে আমাদের মেম্বারশিপের ব্যাপার রয়েছে, সেটাতে সাপোর্ট দেওয়ার জন্য। তারা বলেছে- কনসিডার করবে।”,এ বিষয়ে এক প্রশ্নে নাইজেরীয় মন্ত্রী বলেন, “বাংলাদেশের অনুরোধের বিষয়ে আমরা বিবেচনা করব। আমাদেরও দুয়েক জায়গায় ভোট রয়েছে।,“আমরা সবসময় বাংলাদেশের পাশে থাকি, বাংলাদেশও নাইজেরিয়ার পাশে থাকে। এটা এমন অবস্থা, যেখানে আমরা সবসময় একে অপরকে নিশ্চিতভাবে ধরে নিতে পারি।”,পাঁচ স্থায়ী সদস্য ও ১০ অস্থায়ী সদস্যের সমন্বয়ে গঠিত হয় জাতিসংঘের শীর্ষ পর্যায়ের অঙ্গ নিরাপত্তা পরিষদ। অস্থায়ী সদস্য হিসাবে প্রতিবছর ৫টি করে সদস্য দেশ নির্বাচন করা হয়, আর তাদের মেয়াদ হয়ে থাকে দুই বছর।,অস্থায়ী ১০ সদস্যের মধ্যে পাঁচটি পদ আফ্রিকা ও এশিয়ার দেশের জন্য নির্ধারিত; এর বাইরে পূর্ব ইউরোপের জন্য একটি এবং দুটি করে নির্ধারিত লাতিন আমেরিকা ও পশ্চিম ইউরোপের জন্য।,২০২৩ সালের অস্থায়ী সদস্য হিসাবে রয়েছে আলবেনিয়া, ব্রাজিল, ইকুয়েডর, গ্যাবন, ঘানা, জাপান, মাল্টা, মোজাম্বিক, সুইজারল্যান্ড ও সংযুক্ত আরব আমিরাত।,তিন বছর পরে এশীয় দেশগুলোর প্রতিনিধি হয়ে নিরাপত্তা পরিষদে প্রতিদ্বন্দ্বিতা করতে যাচ্ছে বাংলাদেশ। এর আগে নিরাপত্তা পরিষদে দুইবার অস্থায়ী সদস্য ছিল বাংলাদেশ।,নিরাপত্তা পরিষদে ভোটের আলোচনার বাইরে উভয় দেশের মধ্যে বাণিজ্য ও বিনিয়োগ বৃদ্ধি, ব্যবসায়ীদের মধ্যে সংযোগ স্থাপনসহ বিভিন্ন বিষয়ে আলোচনা হওয়ার কথা জানান দুই মন্ত্রী।,বাণিজ্যমন্ত্রী টিপু মুনশি বলেন, “বিভিন্ন বিষয়ে ইতিবাচক আলোচনা হয়েছে। যেমন দুদেশের ব্যবসায়ীদের মধ্যে একটি অ্যাসোসিয়েশন গড়ে তোলা, একটা মুক্ত বাণিজ্য চুক্তি করা যায় কি না দেখা, আমাদের বিনিয়োগকারীরা সে দেশে বিনিয়োগ করতে পারে কি না সেটা দেখা।,“ওদের বিপুল পরিমাণ জমি আছে, সেখানে কৃষিখাতে আমরা বিনিয়োগ করতে পারি। ওরা তো তেলসমৃদ্ধ দেশ, সেদিক থেকে কথা হয়েছে।”,বিশেষ অর্থনৈতিক অঞ্চলে বিনিয়োগের ক্ষেত্রে স্টাডি করার ইচ্ছার কথা নাইজেরিয়া জানিয়েছে বলেও জানান তিনি।,বাণিজ্যের পরিমাণ বাড়ানোর বিষয়ে আলোচনা হওয়ার কথা তুলে ধরে টিপু মুনশি বলেন, “ওদের কাছ থেকে মূলত তেল-গ্যাস আনি; মোট মিলে ৬০০ মিলিয়ন ডলারের আমদানি আমরা করি। আমাদের দিক থেকে কিছু যায়। ওখান থেকে খাদ্যদ্রব্যের মধ্যে মশলাটশলা কিছু আসে। এই এক্সপোর্ট-ইমপোর্ট ভলিউমটাকে কীভাবে বাড়ানো যায়।,“আমাদের থেকেও বেশি জনসংখ্যা ওদের। অর্থনৈতিকভাবেও তারা ভালো আছে, সে কারণে রপ্তানির জন্য ভালো গন্তব্য হতে পারে আমাদের জন্য। তৈরি পোশাক বা অন্য কিছু হতে পারে।”,নাইজেরিয়ার মন্ত্রী ইসা আলী ইব্রাহিম বলেন, “বিপুল জনসংখ্যার দেশ নাইজেরিয়া এবং এটা আফ্রিকা মহাদেশের অনেকটা কেন্দ্রে অবস্থান করছে। ফলে এখানে বিনিয়োগের সম্ভাবনা অনেক বেশি। আবার ব্যবসায় ও বিনিয়োগের সুযোগ-সুবিধা বাড়ানো হয়েছে।,“আমি বাংলাদেশের ব্যবসায়ীদের প্রতি আহ্বান জানাব, নাইজেরিয়ায় বিনিয়োগের যে সম্ভাবনা আছে, সেটাকে খতিয়ে দেখার জন্য।”,ব্যবসায়ের পরিবেশ সৃষ্টির জন্য অনেক নীতিমালা সহজ করা হয়েছে বলেও ব্যবসায়ীদের আশ্বস্ত করেছেন তিনি।,Copyright © 2022, bdnews24",bn,2023-01-14 11:55:00+06:00
Bdnews24,ইজতেমার দ্বিতীয় দিনে শতাধিক যৌতুকবিহীন বিয়ে,samagrabangladesh,https://bangla.bdnews24.com/samagrabangladesh/n28d1feoeq,"টঙ্গীর তুরাগ তীরে বিশ্ব ইজতেমার দ্বিতীয় দিনে শতাধিক যৌতুকবিহীন বিয়ে অনুষ্ঠিত হয়েছে।,তাবলিগের রেওয়াজ অনুযায়ী শনিবার বিকালে ইজতেমা মাঠে এই যৌতুকবিহীন বিয়ের আয়োজন করা হয়। সকাল থেকেই অভিভাবকরা পাত্র-পাত্রীদের নাম তালিকাভুক্ত করাতে শুরু করেন।,শনিবার বাদ আছর ইজতেমা ময়দানের পশ্চিম-উত্তর দিকে দোয়া মঞ্চ থেকে এসব বিয়ে পড়ান ভারতের মাওলানা জুবায়রুল হাসানের ছেলে মো. জোহায়রুল হাসান। কনের সম্মতিতে বর ও উভয় পক্ষের লোকজনের উপস্থিতিতে হয় এই বিয়ে।,আনুষ্ঠানিকতা শেষে বয়ান মঞ্চ থেকে মোনাজাতের মাধ্যমে নব দম্পতিদের সুখ-সমৃদ্ধি কামনায় দোয়া করা হয়।,এর আগে বিশ্ব ইজতেমার দ্বিতীয় দিন শুরু হয় বাদ ফজর ঈমান-আমলের বয়ান দিয়ে। ফজরের নামাজের পরই বয়ান শুরু করেন মাওলানা খুরশিদ আলম।,এরপর জোহর, আছর ও মাগরিবের নামাজের শেষে শুরু হয়ে খাবার গোসলের বিরতি দিয়ে বয়ান চলবে এশার নামাজের আগ পর্যন্ত। বয়ানের ফাঁকে জিকির-আজগারে ব্যস্ত সময় পার করছেন অংশগ্রহণকারীরা।,ইজতেমাকে ঘিরে টঙ্গীর তুরাগপাড় এখন কানায় কানায় পূর্ণ সারাদেশ থেকে আসা মানুষে, এসেছেন বিদেশিরাও। এর মধ্যে শনিবারও ইজতেমায় মানুষদের আসতে দেখা গেছে। আখেরি মোনাজাতের আগ পর্যন্ত এ আগমন অব্যাহত থাকবে বলে জানান বিশ্ব ইজতেমার আয়োজক কমিটির সদস্য প্রকৌশলী মো. মাহফুজ।,শনিবার সকাল থেকে ইজতেমা মাঠ ঘুরে দেখা যায়, বিশাল চট নির্মিত প্যান্ডেলের নিচে খিত্তায় (নির্ধারিত জায়গা) অবস্থান করছেন তাবলিগ জামাতের অনুসারী মুসলমানরা। তবে যারা ময়দানে খিত্তায় প্যান্ডেলের নিচে জায়গা পাননি তারা ঢাকা-ময়মনসিংহ মহাসড়কের ও কামাড়পাড়া সড়কের দুই পাশের ফুটপাতে কিংবা খোলা জায়গায় অবস্থান নিয়েছেন।,এমনকি ইজতেমা ময়দান এলাকায় বহুতল বিশিষ্ট টয়লেট ভবনের ছাদেও পাটি, চট দিয়ে বিছানা পেতে এবং পলিথিন/ট্রিপল টানিয়ে বসে বয়ান শুনছেন তারা।,টাঙ্গাইল থেকে আসা নাজিম উদ্দিন বলেন, শুক্রবার রাতে টঙ্গী পৌঁছান তিনি। কিন্তু ততক্ষণে ইজতেমা মাঠ কানায় কানায় পূর্ণ হয়ে গেছে। তাই মাঠের ভেতরে ঢোকার সুযোগ না পেয়ে সড়কের পাশে চট বিছিয়ে রাত কাটিয়েছেন।,এদিকে গত ২৪ ঘণ্টায় টঙ্গীর শহীদ আহসান উল্লাহ মাস্টার জেনারেল হাসপাতালে পাঁচ হাজার ৪১৪ জন চিকিৎসা নিয়েছেন বলে জানিয়েছেন  হাসপাতালের পরিচালক মো. জাহাঙ্গীর আলম।,এ ছাড়া ২০ জনকে ভর্তি ও ১১ জনকে ঢাকার বিভিন্ন হাসপাতালে পাঠানো হয়েছে বলেও জানান তিনি।,তিনি বলেন, রোগীদের বেশির ভাগ ডায়রিয়া, অ্যাজমা (শ্বাসকষ্ট), জ্বর-ঠাণ্ডাসহ বিভিন্ন রোগে আক্রান্ত হয়েছেন। খাবারের বিষক্রিয়া, ধুলা-বালি ও কুয়াশার কারণেই এসব রোগ বেশি হচ্ছে বলে তার ধারণা।,বিশ্ব ইজতেমার প্রথম পর্বের দ্বিতীয় দিনে ১৫টি ভ্রাম্যমাণ আদালত পরিচালনা করেছে গাজীপুর জেলা প্রশাসন।,অভিযানে অস্বাস্থ্যকর পরিবেশে খাবার পরিবেশন, খাবার ও বিভিন্ন পণ্যের মূল্যবৃদ্ধির দায়ে ১৪ জনকে জরিমানা করেছে ভ্রাম্যমাণ আদালত। ,ভ্রাম্যমাণ আদালতের বিচারক নির্বাহী ম্যাজিস্ট্রেট মো. জাকির হোসেন জানান, ইজতেমা ময়দানের আশে-পাশের এলাকায় শনিবার বিকাল ৩টা পর্যন্ত অভিযান চালিয়ে ১৪ মামলায় ৫৯ হাজার ৫০০ টাকা জরিমানা ও আদায় করা হয়েছে।,Copyright © 2022, bdnews24",bn,2023-01-14 12:48:00+06:00
Bdnews24,ফেইসবুকে তারকাদের পাতায় পাতায়,glitz,https://bangla.bdnews24.com/glitz/l4enncimxt,"Copyright © 2022, bdnews24",bn,2023-01-14 12:33:00+06:00
Bdnews24,এ কেমন আউট!,cricket,https://bangla.bdnews24.com/cricket/1e3f3d92k0,"দুর্ভাগ্যজনক এই আউটের শিকার কুমিল্লা ভিক্টোরিয়ান্সের ব্যাটসম্যান জাকের আলি। বোলার ছিলেন ফরচুন বরিশালের অফ স্পিনার ইফতিখার আহমেদ।,চট্টগ্রামে শনিবার বরিশালের বিপক্ষে কুমিল্লার রান তাড়ায় চতুদর্শ ওভারের ঘটনা সেটি। রাউন্ড দা উইকেটে ডেলিভারি করেন ইফতিখার। পিচ করে খানিকটা সোজা যাওয়া বলে ঠিকমতো খেলতে পারেননি জাকের। বল প্যাডে লাগলে এলবিডব্লিউ দেন আম্পায়ার মোর্শেদ আলি খান। রিভিউ নিতে খুব একটা অপেক্ষা করেননি জাকের।  ,রিভিউয়ে দেখা যায়, ইফতিখারের ওই ডেলিভারিতে বলের প্রায় পুরোটা ছিল লেগ স্টাম্প লাইনের বাইরে। সামান্য অংশ ছিল কেবল ভেতরে। এডিআরএস-এ প্রযুক্তির অনেক সীমাবদ্ধতা আছে বলে অনেক সময়ই নানা সিদ্ধান্তে শতভাগ নিশ্চিত হওয়া যায় না। তবে এটির ক্ষেত্রে পরিষ্কারই বোঝা যায় 'নট আউট।' নিয়ম অনুযায়ী, বলের বেশির ভাগ অংশ লাইনের ভেতর থাকলেই কেবল আউট দেওয়া যায়। ,কিন্তু সবাইকে অবাক করে দিয়ে মাঠের আম্পায়ারের সিদ্ধান্ত বহাল রাখেন টিভি আম্পায়ার তানভীর আহমেদ। চোখে মুখে বিস্ময় নিয়ে মাঠ ছাড়েন জাকের। ধারাভাষ্যকক্ষে শামীম আহমেদ চৌধুরি বলেন, ""আমি কোনো ভাষা খুঁজে পাচ্ছি না।"",মাঠের আম্পায়ারদের ভুল হওয়া অস্বাভাবিক কিছু নয়। দু-একটি ক্ষেত্রে তৃতীয় আম্পায়ারের সিদ্ধান্তও প্রশ্নবিদ্ধ হয়। তবে এমন নিশ্চিত প্রমাণের পরও টিভি আম্পায়ারের ভুল সিদ্ধান্ত দেওয়া খুবই বিরল ঘটনা। ,পূর্ণাঙ্গ ডিআরএস না থাকায় আসরের শুরু থেকেই চলছে নানা আলোচনা। কাজ চালানোর জন্য এডিআরএস রাখা হলেও এটির কার্যকারিতা নিয়ে বারবার উঠছে প্রশ্ন। জাকেরকে এমন আউটের দেওয়ার পর ম্যাচ শেষে সংবাদ সম্মেলনে কুমিল্লার প্রধান কোচ মোহাম্মদ সালাউদ্দিন বললেন, এডিআরএস থাকার প্রয়োজনীয়তাই দেখেন না তিনি।   ,""এডিআরএস থাকার চেয়ে না থাকাই ভালো আমার মনে হয়। আম্পায়ার যেটা দিয়ে দেবে, সেটা দেওয়াই ভালো। এটা তো একেবারে লেগ স্টাম্পের বাইরে পিচ করেছে, এমন না যে...। প্রথম ম্যাচেও একটা সিদ্ধান্ত খারাপ হয়েছে, আজকেও। এমন ডিআরএস থাকার চেয়ে না থাকাই ভালো।"" ,এর আগেও ঘটেছে এডিআরএসের প্রশ্নবিদ্ধ সিদ্ধান্তের ঘটনা। মিরপুর শের-ই বাংলা জাতীয় ক্রিকেট স্টেডিয়ামে গত মঙ্গলবার রংপুর রাইডার্সের বিপক্ষে ম্যাচে বরিশালের ইনিংসের চতুর্থ ওভারে এনামুল হকের আউট ঘিরে দেখা দেয় বিতর্ক।,সিকান্দার রাজার বলে এলবিডব্লিউয়ের আবেদনে আউট দেননি মাঠের আম্পায়ার। রংপুর তখন রিভিউ নেয়। রাজার মিডল-লেগে পিচ করা ডেলিভারি লেগ স্টাম্প দিয়ে বেরিয়ে যাওয়ার মুখে আঘাত করে এনামুলের প্যাডে।  ,টিভি রিপ্লে দেখে নিশ্চিত হওয়ার উপায় ছিল না, বল স্টাম্পে লাগত কি না। এসব ক্ষেত্রে শতভাগ নিশ্চিত হলেই কেবল মাঠের আম্পায়ারের সিদ্ধান্ত বদলে ফেলা যায়। এই আউটের ক্ষেত্রে শতভাগ নিশ্চিত হওয়া কোনো ব্যাপার দৃশ্যত ফুটে ওঠেনি। তবু মাঠের আম্পায়ারের সিদ্ধান্ত বদলে দেন টিভি আম্পায়ার। ,আউটের সিদ্ধান্তে এনামুল বিস্মিত হয়ে যান। ক্ষিপ্ত হয়ে আম্পায়ারদের সঙ্গে কথা বলতে দেখা যায় তাকে। পরে মাঠ ছাড়ার সময় বাউন্ডারি সীমানায় বিজ্ঞাপনী টবলারে ব্যাট দিয়ে সজোরে মারেন তিনি।,আচরণবিধি ভাঙার জন্য পরে ম্যাচ ফির ১৫ শতাংশ জরিমানা করা হয় তাকে।,Copyright © 2022, bdnews24",bn,2023-01-14 12:52:00+06:00
Bdnews24,"ইজতেমায় ইন্টারনেটে ধীরগতি, কলড্রপে ভোগান্তি",samagrabangladesh,https://bangla.bdnews24.com/samagrabangladesh/inrtpsmwc2,"গাজীপুরের টঙ্গীর তুরাগ তীরের বিশ্ব ইজতেমায় আসা লাখো মানুষের মোবাইল ফোনের সেবা বিঘ্নিত হচ্ছে।,তারা অভিযোগ করেছেন, সেখানে প্রায় সব কয়টি টেলিফোন অপারেটর কোম্পানির ইন্টারনেটের গতি খুব ধীর। সংযোগ না পেয়ে কাঙ্ক্ষিত যোগাযোগ থেকে বঞ্চিত হচ্ছেন এবং কথা বলার মাঝখানে সংযোগ বিচ্ছিন্ন হয়ে পড়ায় তাদের ভোগান্তির মধ্যে পড়তে হচ্ছে।,শনিবার তুরাগ তীরের ইজতেমা ময়দান এবং টঙ্গীর আশপাশের স্থানীয় মানুষেরাও এই অভিযোগ করেছেন। এ কারণে সংবাদমাধ্যমের কর্মীরাও ভোগান্তির শিকার হচ্ছেন; বিশেষ করে টেলিভিশনে কর্মরত সংবাদকর্মীরা। ,প্রথম পর্বের তিন দিনের বিশ্ব ইজতেমা শুক্রবার বাদ ফজর শুরু হয়েছে। রোববার আখেরি মোনাজাতের মধ্য দিয়ে শেষ হবে এই সম্মিলন। দেশ-বিদেশের লাখ লাখ মুসলিম ধর্মাবলম্বীর পদচারণায় মুখরিত ইজতেমার মাঠ ও সংলগ্ন এলাকা।,ময়মনসিংহ থেকে ইজতেমা ময়দানে আসা মাহবুব আলম বলেন, বড়চওনা গ্রাম থেকে ২৭ জন জামাত সাথী নিয়ে তিনি মাঠে এসেছেন। ময়দানের ভেতর অবস্থান নিলেও কথা বলার জন্য বহুদূর হেঁটে বাইরে আসতে হচ্ছে; তার পর অনেকবার চেষ্টা করে পরিবারের সঙ্গে কথা বলতে পেরেছেন।,তিনি অভিযোগ করেন, “জরুরি প্রয়োজনেও জামাত সাথীদের সঙ্গে মোবাইল ফোনে যোগাযোগ করা যাচ্ছে না। মোবাইল সমস্যা বড় ধরনের ভোগান্তির কারণ হয়ে দাঁড়িয়েছে।“,টঙ্গীর বনমালা এলাকার বাসিন্দা রাকিুবল ইসলাম জানান, ইজতেমা শুরুর আগ থেকেই মোবাইলে কলড্রপ, ইন্টারনেটে ধীরগতি ছিল; বর্তমানে তা আরও বেড়েছে।,“ময়দানের দিকে গেলে তা প্রকট আকার ধারণ করে। মোবাইলে যোগাযোগ প্রায় অসম্ভব হয়ে পড়েছে। এমন ভোগান্তি টঙ্গী এলাকার বাসিন্দাদের।”,ময়মনসিংহ থেকে আসা ইকরাম হোসেন বলেন, “রাস্তার পাশে তাও কিছুটা যোগাযোগ করা যায়; মাঠের ভেতরের অবস্থা খুবই খারাপ। আমাদের জামাত থেকে সকালে বাজার করতে গিয়েছে, আমরা একটি বাজারের কথা বলতে ভুলে গিয়েছিলাম। সেটা জানাতে গিয়ে মোবাইলে একাধিকবার চেষ্টা করেও যোগাযোগ করতে পারিনি।”,একটি বেসরকারি টেলিভিশন চ্যানেলের গাজীপুর জেলা প্রতিনিধি হিসেবে কাজ করেন আবুল হাসান। তিনি ঢাকার অফিসে ইজতেমার প্রতিবেদন সংশ্লিষ্ট ভিডিও ফুটেজ পাঠাতে গিয়ে ভোগান্তির মধ্যে পড়ছেন।,তিনি সন্ধ্যায় বিডিনিউজ টোয়েন্টিফোর ডটকমকে বলছিলেন, “এখানে অনেক মানুষ; এ কারণেই হয়তো ইন্টারনেটে গতি খুব ধীর। ফুটেজ পাঠাতে গিয়ে দীর্ঘ সময় ধরে অপেক্ষা করতে হচ্ছে। এই অবস্থার মধ্যেই কাজ করতে হচ্ছে। প্রচুর সময়ক্ষেপণ হচ্ছে।”  ,একটি জাতীয় সংবাদপত্রের জেলা প্রতিনিধিও ইন্টারনেটের ধীর গতির কথা উল্লেখ করে বলেন, “কল করতে গেলে কিছু সময় পর পর কেটে যাচ্ছে। কাউকে ফোন দিতে গেলে মোবাইল খোলা থাকার পরও তা বন্ধ পাওয়া যাচ্ছে।“,কিছুটা দূর থেকে নিয়ন্ত্রণকক্ষের সঙ্গে গুরুত্বপূর্ণ তথ্য আদান-প্রদানেও সমস্যা হচ্ছে বলে জানিয়েছেন ময়দানের খিত্তায় কর্তব্যরত এক পুলিশ কর্মকর্তা।,তিনি বলেন, “খিত্তার অবস্থা মুহূর্তে মুহুর্তে নিয়ন্ত্রণকক্ষে জানানোর কথা রয়েছে। আমরা মাঠের ভেতর থেকে মোটেও নেটওয়ার্ক পাচ্ছি না। ইন্টারন্টেও চলে না। তাই বয়ানের তথ্য, মানুষের অসুস্থতাসহ বিভিন্ন তথ্য মোবাইল নেটওয়ার্ক সমস্যার কারণে সঠিক সময়ে দেওয়া যাচ্ছে না।”,ইজতেমায় দায়িত্বশীল কয়েকজন মুরুব্বির সঙ্গে এ নিয়ে কথা বললে তারা জানান, লাখ লাখ মানুষ পাশাপাশি অবস্থান করায় এবং মাঠের আশপাশে টাওয়ার তুলনামূলক কম থাকায় এই সমস্যা হচ্ছে। সবকটি মোবাইল কোম্পানির নেটওয়ার্কের একই অবস্থা। গুরুত্ব বিবেচনায় ময়দানসহ আশপাশে অস্থায়ী কিছু টাওয়ার নির্মাণ করা প্রয়োজন বলে জানান তারা।,Copyright © 2022, bdnews24",bn,2023-01-14 13:02:00+06:00
Bdnews24,বাণিজ্য মেলায় ২০০ নতুন পণ্য এনেছে প্রাণ,business,https://bangla.bdnews24.com/business/25omz3x2pi,"চলমান ঢাকা আন্তর্জাতিক বাণিজ্য মেলায় ২০০টি নতুন পণ্য প্রদর্শন করছে শিল্পগ্রুপ প্রাণ।,নতুন এসব পণ্যসহ মেলায় কোম্পানিটির আটটি প্যাভিলিয়নে মোট ৮০০ ধরনের পণ্য প্রদর্শন করা হচ্ছে বলে সংবাদ বিজ্ঞপ্তিতে জানিয়েছে কোম্পানিটি।,এতে বলা হয়, মেলা উপলক্ষে প্রাণের প্যাভিলিয়নগুলোতে প্রায় সব পণ্যেই মূল্য ছাড়সহ বিভিন্ন ধরনের অফার দেওয়া হয়েছে।,মেলায় তিন তলা প্রাণ প্যাভিলিয়নে পাঁচ শতাধিক পণ্য রয়েছে। কেক, বিস্কুট, গুড়া মশলা, নুডলস, জুস ও বেভারেজ, ডেইরি পণ্য, স্ন্যাকস, ফ্রোজেন ফুডসসহ বিভিন্ন ধরনের পণ্যে ক্রেতাদের ২০ শতাংশ পর্যন্ত ছাড় দেওয়া হচ্ছে।,এছাড়া প্যাভিলিয়নের তৃতীয় তলায় বাচ্চাদের বিনোদনের জন্য করা হয়েছে ‘কিডস ফান জোন’।,বিজ্ঞপ্তিতে জানানো হয়, এর বাইরে বিশেষ ছাড় ও উপহার দিচ্ছে প্রাণ এর মি. নুডলস। প্যাভিলিয়নে ক্রেতাদের নুডলস খাওয়ার ব্যবস্থাও রাখা হয়েছে। এছাড়া নতুন নুডলস ব্র্যান্ড কোরিয়ান স্পাইসি নুডলস অনেকের দৃষ্টি কেড়েছে।,মেলায় ক্রেতা-দর্শনার্থীদের সাশ্রয়ী মূল্যে খাবারের চিন্তা দূর করছে টেস্টি ট্রিট, মিঠাই ও ফ্রোজেন ফুডস ব্র্যান্ড ‘ঝটপট’। পাওয়া যাচ্ছে শিশুদের নতুন প্রিমিয়াম চকলেট।,এছাড়া মেলায় প্রাণের ফ্যাশন ব্র্যান্ড ‘উইনার’ বিভিন্ন ধরনের পোশাক প্রদর্শন করছে।,মেলা সম্পর্কে প্রাণ-আরএফএল গ্রুপের বিপণন পরিচালক কামরুজ্জামান কামাল বলেন, “পূর্বাচলের বাণিজ্য মেলায় প্রত্যাশার চেয়ে বেশি দর্শনার্থী হচ্ছে।,“এরই মধ্যে বিদেশি ক্রেতারাও আমাদের স্টলগুলো পরিদর্শন করছেন এবং ক্রয়াদেশ দিতে আগ্রহ দেখাচ্ছেন।”,Copyright © 2022, bdnews24",bn,2023-01-14 12:15:00+06:00
Bdnews24,প্রাচ্যনাট স্কুল মঞ্চে আনছে ‘নীল দর্পণ’,glitz,https://bangla.bdnews24.com/glitz/hpjzya05c3,"প্রাচ্যনাট স্কুল অব অ্যাকটিং অ্যান্ড ডিজাইনের ৪৩তম ব্যাচের শিক্ষার্থীরা মঞ্চে আনতে যাচ্ছে দীনবন্ধু মিত্র রচিত নাটক ‘নীল দর্পণ;, এটি নির্দেশনা দিয়েছেন আন্দোলন মিঠুন।,রোববার সন্ধ্যায় জাতীয় নাট্যশালা মিলনায়তনে নাটকটি মঞ্চস্থ হবে। এদিন নাট্য প্রদর্শনী ছাড়াও থাকবে উন্মুক্ত পোস্টার প্রদর্শনী এবং সনদপত্র বিতরণ। অতিথি থাকবেন অভিনেতা, চিত্রশিল্পী, লেখক ও নির্মাতা আফজাল হোসেন এবং অভিনেতা ও নাট্য নির্দেশক নায়লা আজাদ। ,বাংলাদেশের থিয়েটারের বিস্তারে এবং দক্ষ থিয়েটার কর্মী তৈরিতে ২১ বছর ধরে কাজ করে চলেছে প্রাচ্যনাট স্কুল অব অ্যাকটিং অ্যান্ড ডিজাইন। এই স্কুলের ৬ মাসের পাঠ্যসূচিতে একজন প্রশিক্ষণার্থী থিয়াটারের সকল আনুষঙ্গিক বিষয়ে একটি স্পষ্ট ধারণা পায়। এরই মধ্যে এই স্কুলের ৪২টি ব্যাচ তাদের কোর্স সম্পন্ন করেছে।,নীল দর্পণ নাটকের নির্দেশক মিঠুন বলেন, “এই ব্যাচের শিক্ষার্থীরা প্রায় সবাই এই নাটকের মাধ্যমে প্রথম মঞ্চে অভিনয় করছে। তাই সবাইকে দিয়েই অভিনয়, সেট, প্রপস, মিউজিক করানোর একটা প্রয়াস ছিলো।,“আমরা সবাই মিলে বলতে চেয়েছি একটা প্রতিবাদের গল্প, প্রতিবাদকে মেরে ফেলার গল্প। বলতে চেয়েছি- প্রতিবাদ কখনো বিলীন হয় না, অত্যাচারের বিরুদ্ধে সাধারণ মানুষের প্রতিবাদ বারবার ফিরে আসবেই।”,তিনি বলেন, “নীল দর্পণ মঞ্চায়নের মধ্য দিয়ে আমরা সংহতি জানাই চা-শ্রমিকদের সকল দাবির সাথে। তারা যেন তাদের ন্যায্য পাওনা এবং বাংলাদেশের নাগরিক হিসেবে সকল সুযোগ-সুবিধা ভোগ করতে পারে। যেন এই ভূখণ্ডে কোন শ্রমিক অত্যাচারিত না হয়, তারা যেন তাদের সত্য কথা সবার সামনে তুলে ধরতে পারে।”,নাটকটিতে অভিনয় করবেন মাহফুজ আহাম্মদ, প্রমা ইসরাত, ঝুমকা মন্ডল, ফিরোজ আহসান, মার্টিন সাহা, আজমিরা আনোয়ার, সারোয়ারুল হক শাহ আয়ন, মঈন হাসান প্রিন্স, তৌফিকুল আনাম, অপরাজিতা হোসাইন, রাজিউন ইসলাম, হিমাদ্রী শেখর দেবনাথ, বিথী রানী দেবনাথ, শারমিন সুলতানা নিশি, উম্মে তাসনিম নাঈমা, রিয়াজুল ইসলাম খান, তাহামিনা হক এনি, জান্নাতুল ফেরদৌস সাফা, নুসরাত তুবা, নির্ঝর ইমতিয়াজ, শাফী বিন কবির, নাছরিন সুলতানা পিউ, নাসির উদ্দিন আকন, রাকিবুজ্জামান রাকিব, আব্দুল্লাহ আল মামুন, জান্নাতুল হাসান ঐশী।,নাটকের সহকারী নির্দেশনা ও কোরিওগ্রাফিতে আছেন ফরহাদ আহমেদ শামীম, সুর ও সঙ্গীত পরিকল্পনায় এ বি এস জেম। সঙ্গীত প্রক্ষেপণে প্রমা, তুবা, রকিব, অয়ন, ইমরান, মিঠুন, রবিন, সূচনা,র‍্যাসি। মঞ্চ পরিকল্পনায় আশরাফুল আলম।,Copyright © 2022, bdnews24",bn,2023-01-14 12:12:00+06:00
Bdnews24,‘সাইফ কেন যেন ডার্টি পিকচার দেখতে চায় না’,glitz,https://bangla.bdnews24.com/glitz/jsdm7yisvc,"বিদ্যা বালানের বলিউড অভিষেক ঘটেছিল পরিণীতা দিয়ে, তার পর্দাসঙ্গী ছিলেন সাইফ আলী খান। পরে বিদ্যা তার ক্যারিয়ার সমৃদ্ধ করেছেন বহু মাত্রিক নানা চরিত্রে অভিনয় করে। এর মধ্যে ‘দ্য ডার্টি পিকচারে’ অভিনয় করে পেয়েছেন ভারতের জাতীয় চলচ্চিত্র পুরস্কার।  ,সিল্ক স্মিতার চরিত্রকে পর্দায় রূপায়নের জন্য বিদ্যা প্রশংসিত হলেও সেই সিনেমাটি না কি দেখতেই চান না তার প্রথম সিনেমার পর্দাসঙ্গী সাইফ। এমনটাই জানালেন তার স্ত্রী বলিউড অভিনেত্রী কারিনা কাপুর খান। ,প্রায় এক দশক আগে সাইফের এই অনাগ্রহের কথা কারিনা প্রকাশ করেছিলেন বলে টাইমস অব ইন্ডিয়ার এক প্রতিবেদনে তা নতুন করে তুলে ধরেছে। ,এক দশক আগে ইন্ডিয়া টুডেকে দেয়া এক সাক্ষাৎকারে কারিনা বলেছিলেন, “ও তো দেখতেই চায় না সিনেমাটা। কত বার বলেছি, চলো একসঙ্গে বসে দেখি। ‘হ্যাঁ’ বলেছে, কিন্তু দেখেনি।”,‘দ্য ডার্টি পিকচারে’ দক্ষিণ ভারতের অভিনেত্রী সিল্ক স্মিথের জীবন পর্দায় এনেছিলেন মিলান লুথারিয়া। বিজয়লক্ষ্মী কিভাবে সিনেমায় নেমে সিল্ক স্মিতা হয়ে উঠলেন, তাই সিনেমার উপজীব্য। ১৯৯৬ সালে ৩৩ বছর বয়সে মারা যান সাহসী ও স্পষ্টবাদী সিল্ক স্মিতা।,২০১১ সালে পিটিআইকে দেওয়া এক সাক্ষাৎকারে বিদ্যা বলেছিলেন, “বেশিরভাগ মানুষই সিল্ককে তার সাজ ও ভঙ্গিমার জন্য সাহসী মনে করেন। এটি তার নির্ভীকতার একটি অংশ মাত্র। অনেকে আবার তাকে নির্লজ্জ ভাবেন। আমি মনে করি না সে তেমন ছিল।,“বর্তমানে মেয়েরা তাদের জীবন ও যৌনতা নিয়ে বেশ অকপট। তা নিয়ে তারা মোটেও লজ্জিত নয়। বরং নিজের কাজ ও ভাবনা নিয়ে গর্বিত তারা। সেসময়ের সিল্ক এমনই ছিল। সকলে তাকে ভুল বোঝার পাশাপাশি নষ্টও করেছে।”,সিল্ক স্মিতার মতো চরিত্র পেলে করতে চান বলে জানিয়েছেন কারিনা। আর সেটাই স্বামী সাইফ খানের ভয়ের কারণ হতে পারে বলে সন্দেহ এই বলিউড তারকার।,সিনেমাটি সাইফের না দেখার তথ্য জানানোর সঙ্গে তিনি বলেছিলেন, “সম্ভবত সে ভয় পেয়েছিল। যদি আমিও এমন কোনো সিনেমা করতে চাই।”,Copyright © 2022, bdnews24",bn,2023-01-14 13:24:00+06:00
Bdnews24,"‘আর্সেনালকে দেখাতে হবে যে, তারা শিরোপার দাবিদার’",sport,https://bangla.bdnews24.com/sport/0vzdxgt74o,"লিগে ১৭ ম্যাচে ১৪ জয় ও দুই ড্রয়ে ৪৪ পয়েন্ট আর্সেনালের। লিগের পরের ম্যাচে রোববার তাদের প্রতিপক্ষ ৩৩ পয়েন্ট নিয়ে পঞ্চম স্থানে থাকা টটেনহ্যাম, এক ম্যাচ বেশি খেলেছে তারা।,লিগে নিজেদের সবশেষ ম্যাচে নিউক্যাসল ইউনাইটেডের সঙ্গে গোলশূন্য করে আর্সেনাল। দুইয়ে থাকা সিটির (৩৯ পয়েন্ট) সঙ্গে তাদের ব্যবধান এখন ৫ পয়েন্টের। শনিবার ম্যানচেস্টার ইউনাইটেডকে হারিয়ে তা দুইয়ে কমিয়ে আনার সুযোগ সিটির সামনে।,ইংল্যান্ডের শীর্ষ লিগ জেতার লড়াইটা তাই আর্সেনালের জন্য মোটেও সহজ হবে না। কোচ হিসেবে পাঁচটি লিগ শিরোপা জেতার অভিজ্ঞতা থাকা কন্তে জানেন, এই পথচলায় শেষ পর্যন্ত শীর্ষে টিকে থাকা বেশ কঠিন।,২০০৩-০৪ মৌসুমে সবশেষ লিগ শিরোপা জিতেছিল আর্সেনাল। ডার্বি লড়াইয়ের আগের দিন সংবাদ সম্মেলনে কন্তে তাদের প্রতিপক্ষের শিরোপা জয়ের সম্ভাবনা প্রসঙ্গে বলেন, নিজেদের শিরোপার দাবিদার হিসেবে প্রমাণ করতে হবে মিকেল আর্তেতার দলকে।,“আর্সেনাল এই মুহূর্তে লিগের সেরা দল। এই কারণে সবাই তাদের হারাতে চাইবে।”,“নিশ্চিতভাবে এই মুহূর্তে লিগ জয়ে ফেভারিট হওয়ায় আর্সেনালকে এই পরিস্থিতির মুখোমুখি হতে হবে, কারণ তারা টেবিলের শীর্ষে আছে। তাদের দেখাতে হবে যে, তারা এই ধরনের পরিস্থিতি মোকাবেলা করতে সক্ষম।”,গত পাঁচ বছরে চারটি লিগ শিরোপা জিতেছে সিটি। কন্তে মনে করেন, সেরার লড়াইয়ে আর্সেনালকে শক্ত চ্যালেঞ্জ ছুঁড়ে দেবে ম্যানচেস্টারের দলটি।,“গত ১০ বছরে বিষয়টি সবসময় সিটি, চেলসি ও লিভারপুলের মধ্যে একইরকম ছিল, হয়তো লেস্টারের (সিটি) ক্ষেত্রেও। এখন আর্সেনালের সামনে দারুণ সুযোগ আছে।”,“আমি মনে করি, তারা খুব ভালো করছে। এখন তাদের দেখাতে হবে তারা মৌসুমের শেষ পর্যন্ত সেখানে (টেবিলের শীর্ষে) থাকতে পারবে। কারণ আমি নিশ্চিত ম্যানচেস্টার সিটি তা সহজে হতে দেবে না।”,Copyright © 2022, bdnews24",bn,2023-01-14 13:43:00+06:00
Bdnews24,নতুন শিক্ষাক্রমের ভুল ও অস্বস্তি জানাতে বললেন শিক্ষামন্ত্রী,campus,https://bangla.bdnews24.com/campus/803w1p3qdp,"নতুন শিক্ষাক্রমের পরীক্ষামূলক অংশ হিসেবে প্রথম, ষষ্ঠ ও সপ্তম শ্রেণির বইয়ে কোনো ভুল থাকলে বা কোনো বিষয় নিয়ে কারও ‘অস্বস্তি’ থাকলে কর্তৃপক্ষকে জানাতে বললেন শিক্ষামন্ত্রী দীপু মনি।,এসব ভুলের বিষয়ে অবহিত করা হলে আগামী বছর সেগুলো সংশোধন করার কথা জানিয়ে তিনি বলেন, “বাকি ক্লাসের বইগুলো আমরা সেই আলোকে তৈরি করব। এ বছরের বইগুলো কিন্তু পরীক্ষামূলক সংস্করণ।“,নতুন পাঠ্যক্রমের বইয়ে কিছু ভুল থাকার বিষয়ে সংবাদ মাধ্যমে খবর আসার মধ্যে শিক্ষামন্ত্রী এ কথা বললেন।,চলতি বছর এ শিক্ষাক্রমের পরীক্ষামূলক বাস্তবায়ন শুরু করেছে শিক্ষা মন্ত্রণালয়। এর আগে ২০২২ সালের ২২ ফেব্রুয়ারি থেকে ৬২টি শিক্ষা প্রতিষ্ঠানে ষষ্ঠ শ্রেণিতে পরিবর্তিত শিক্ষাক্রমের পরীক্ষা-নিরীক্ষা চলছে।,এ অভিজ্ঞতা কাজে লাগিয়ে ২০২৩ সালে দেশের সব প্রাথমিক স্কুলে প্রথম ও দ্বিতীয় শ্রেণি এবং মাধ্যমিকে ষষ্ঠ ও সপ্তম শ্রেণিতে নতুন শিক্ষাক্রম চালু করা হচ্ছে।,মাধ্যমিক স্তর পর্যন্ত শিক্ষা ব্যবস্থা প্রায় বদলে দিতে প্রস্তুত করা নতুন শিক্ষাক্রম ২০২৩ সাল থেকে ধাপে ধাপে বাস্তবায়ন করা হবে। ২০২৫ সালে সম্পূর্ণ নতুন পাঠক্রমে পড়বে শিক্ষার্থীরা।,দীপু মনি শনিবার বাংলাদেশ ছাত্রলীগের ৭৫তম প্রতিষ্ঠা বার্ষিকী উপলক্ষে শিক্ষা উপহার বিতরণ ও 'একুশ শতকের চতুর্থ শিল্প বিপ্লবের চ্যালেঞ্জ মোকাবেলায় ছাত্রসমাজের করণীয়' শীর্ষক আলোচনা সভায় প্রধান অতিথি ছিলেন।,তিনি বলেন, আমরা একটা সমযোপযোগী শিক্ষাক্রম প্রণয়ন করেছি। কারণ এখন আমাদের সামনে ২০৩০ সালের যে টেকসই উন্নয়ন লক্ষ্যমাত্রা রয়েছে, যেটি আমাদের আন্তর্জাতিক অঙ্গীকার, সেখানে ১৭টি যে গোল বা লক্ষ্য রয়েছে, তার ৪নং লক্ষ্য শিক্ষা হচ্ছে সবকিছুর কেন্দ্রে।,""সেই শিক্ষার যদি আমরা মান অর্জন করতে পারি, সেই শিক্ষা যদি আমরা জীবনব্যাপী শিক্ষা করতে পারি এবং সেই শিক্ষা যদি সাম্যেও শিক্ষা হয়, অর্ন্তভূক্তিমূলক শিক্ষা হয় তাহলে বাকি যে ১৬টি গোল বা লক্ষ্য আছে সেগুলো অর্জন করা অনেক সহজ হয়ে যাবে।"",এসময় স্মার্ট নাগরিকের ধারণা ব্যাখ্যা করে মন্ত্রী বলেন, “আমরা দেশের প্রতিটি শিক্ষা প্রতিষ্ঠানে খেলাধূলা সেগুলোর ক্লাবভিত্তিক কার্যক্রম শুরু করতে যাচ্ছি, পাঠাগারগুলোকে উন্নত করতে চাই। কারণ তারা যত বেশি অন্য বই পড়বে তত বেশি তাদের চিন্তাজগত প্রসারিত হবে। তার সাথে দাবার ক্লাব, বিতর্কের ক্লাব, উদ্যোক্তা তৈরি করার ক্লাব, ব্রতচারী তৈরি করার ক্লাব, স্কাউট অবশ্যই সব প্রতিষ্ঠানে থাকতে হবে।,""আমরা চাই আমাদের প্রতিটি শিক্ষার্থী স্মার্ট শিক্ষার্থী হবে। এবং সেই স্মার্ট প্রতিটি মানুষ তৈরি হওয়ার মাধ্যমেই কিন্তু স্মার্ট বাংলাদেশ হবে।“,সভাপতির বক্তব্যে ছাত্রলীগের সভাপতি সাদ্দাম হোসেন বলেন, বিএনপি জামায়াতের যে টোটাল বাজেট ছিল তার চেয়ে এ সরকারের শিক্ষা বাজেট বেশি রয়েছে। বিগত কত বছরের যে সাক্ষরতার হার ছিল তার কয়েকগুণ আমাদের শিক্ষার হার বেড়েছে। টেকনিক্যাল এডুকেশন এ সরকারের আগের সরকারের মাত্র ১ পারসেন্ট ছিল আর এখন ২০% এর কাছাকাছি।,“আমাদের লক্ষ্য হচ্ছে ৪০ পার্সেন্ট টেকনিক্যাল শিক্ষার কাছাকাছি আসা। যাতে করে আমাদের বাজারের উপযোগী, কর্মসংস্থানের উপযোগী, প্রবৃদ্ধি উপযোগী শিক্ষা ব্যবস্থা নিশ্চিত করতে পারি। এ সরকার সবার কথা ভাবে, পাহাড়ে যে ছেলেটি আছে তার কথা ভাবে, সমতলে যে আছে তার কথা ভাবে।“,ছাত্রলীগের সাধারণ সম্পাদক শেখ ওয়ালি আসিফ ইনানের সঞ্চালনায় অনুষ্ঠানে বঙ্গবন্ধু শেখ মুজিবুর রহমান ডিজিটাল ইউনিভার্সিটির অধ্যাপক মুহাম্মদ মাহফুজুল হক, ঢাবি শাখা ছাত্রলীগ সভাপতি মাজহারুল কবির শয়ন, সাধারণ সম্পাদক তানবীর হাসান সৈকত বক্তব্য দেন।,Copyright © 2022, bdnews24",bn,2023-01-14 13:29:00+06:00
Bdnews24,বিশৃঙ্খলা করলে চুপ থাকতে পারি না: কাদের,politics,https://bangla.bdnews24.com/politics/tobx6192ay,"বিএনপি ষড়যন্ত্রের মাধ্যমে ‘চোরাই পথে’ ক্ষমতা দখলের চেষ্টা করছে মন্তব্য করে আওয়ামী লীগ নেতাদের আরও শক্ত অবস্থানে থাকার পরামর্শ দিয়েছেন দলের সাধারণ সম্পাদক ওবায়দুল কাদের।,শনিবার বিকালে আওয়ামী লীগ সভানেত্রীর রাজনৈতিক কার্যালয়ে এক সভায় তিনি বলেন, “তারা (বিএনপি) জানে শেখ হাসিনার উন্নয়ন অর্জনে দেশের মানুষ খুশি, আর বিএনপির প্রতি জনগণের কোনো আস্থা নেই। আগামী নির্বাচনেও জেতারা কোনো সম্ভাবনা নেই, সেটা তারা জানে। তাই তারা দেশে একটি অস্থিতিশীল পরিস্থিতি সৃষ্টি করতে চয়।,“তাদের উদ্দেশ্য ষড়যন্ত্রের মাধ্যমে শেখ হাসিনার সরকারকে হটাবে। দেশে বিশৃঙ্খলা সৃষ্টি করবে। এর মধ্য দিয়ে তারা সরকার পতনের ক্ষেত্র প্রস্তুত করবে।”,সড়ক পরিবহন ও সেতুমন্ত্রী বলেন, “আমরা ক্ষমতায় রয়েছি তাই এই দেশের জনগণের জানমালের নিরাপত্তার বিষয়টি অবশ্যই আমাদের দেখতে হবে। আন্দোলনের নামে ভাঙচুর অগ্নি সংযোগ করে তারা জনজীবনে দুর্ভোগ ডেকে আনবে, রাস্তা অবরোধ করে বিশৃঙ্খলা ডেকে আনবে এই অবস্থায় আমরা চুপ থাকতে পারি না।”,শনিবার বেলা ১২টা থেকে বিকাল সাড়ে ৪টা পর্যন্ত গণভবনে জাতীয় কমিটি ও আওয়ামী লীগের কেন্দ্রীয় কমিটির নেতাদের সঙ্গে বৈঠক করেন প্রধানমন্ত্রী শেখ হাসিনা। ওই বৈঠকের পর দলের সহযোগী সংগঠন ও ঢাকা মহানগর আওয়ামী লীগ নেতাদের নিয়ে সভা করেন ওবায়দুল কাদের।,বৈঠকের শুরুতে সাংবাদিকদের সামনে তিনি বলেন, “ইদানিং আমরা লক্ষ্য করছি হঠাৎ করে বাস পোড়ানো, যেটা ফরিদপুরে ঘটেছে…। সেখানে পুলিশের ওপর আক্রমণ করেছে, সেখানে সবাই এক বাক্যে বলেছে, পুলিশ আক্রমণকারী নয়, তারা আক্রান্ত।”,বিএনপি ওয়ান-ইলেভেনের মতো পরিস্থিতি সৃষ্টি করতে মন্তব্য করে কাদের বলেন, “বিএনপি ভেতরে ভেতরে নির্বাচনের প্রস্তুতি নিলেও নির্বাচনে জিতবে এমন কোনো আশ্বস্ত হতে পারছে না। তাই তারা ষড়যন্ত্রের মাধ্যমে চোরাই পথে ক্ষমতা দখলের চেষ্টা করছে।,“একটা ওয়ান-ইলেভেন হয়েছে, আরেকটা ওয়ান-ইলেভেনের পুনরাবৃত্তি করে ‘বেনিফিসিয়ারি’ হবে। এই লক্ষে তারা অশুভ খেলায় মেতে উঠেছে।”,নিজেদের ‘প্রস্তুত রাখার’ প্রত্যয় জানিয়ে তিনি বলেন, “আমরা যাদের ওয়াদা দিয়ে জনগণের ভোট নিয়েছি, তাদের কাছে আমাদের দায় রয়েছে। আন্দোলনের নামে সহিংসতা নাশকতা হলে অবশ্যই সতর্ক থাকতে হবে, জনগণের জানমালের নিরাপত্তা দিতে হবে। সেজন্যই আমরা আজকে এই সভা ডেকেছি। তারা যত কথাই বলুক, আমরা আমাদের অবস্থানে সতর্ক আছি।,“আজকে আমাদের দলের নেতাকর্মীদের নিয়ে ১২টা থেকে সাড়ে চারটা পর্যন্ত আমাদের নেত্রী সভা করেছে। সভা শেষে আমরা এখানে যৌথ সভায় এসেছি। আমরা আরো সতর্ক থাকব, আমাদের নেতাকর্মীদের আরও সুদৃঢ় করতে হবে। আরও শক্ত অবস্থানে থাকতে হবে।,যে কোনো ধরনের নাশকতা করে দেশকে অস্থিতিশীল পরিস্থিতি সৃষ্টির পায়তারা করতে চাইলে প্রতিরোধ করা হবে, প্রতিহত করা হবে।”,যুক্তরাষ্টের একজন মন্ত্রী পদমর্যাদার কর্মকর্তার বাংলাদেশে আসার প্রসঙ্গ তুললে সেতুমন্ত্রী বলেন, “যুক্তরাষ্ট্রের একজন সহকারী পররাষ্ট্রমন্ত্রী, যিনি দক্ষিণ এশিয়া ও মধ্য এশিয়ার দায়িত্বপ্রাপ্ত। তিনি আসতেই পারেন, সফর বিনিময় হতেই পারে। এটা একটা স্বাভাবিক বিষয়, এটা নিয়ে নতুন করে বিস্মিত হওয়ার কিছু নেই।”,“তিনি মন্ত্রীদের সঙ্গে, বিশেষ করে পররাষ্ট্রমন্ত্রীর সঙ্গে কথা বলবেন; এখানে আমাদের পার্টির কোনো বিষয় না। আসছেন, উভয়ের কথা বলুক, শুনি কী বলে। প্রয়োজন হলে ভেবে দেখব”, বলেন তিনি।,যৌথ সভায় আওয়ামী লীগের যুগ্ম সাধারণ সম্পাদক হাছান মাহমুদ, আ ফ ম বাহাউদ্দিন নাছিম, দীপু মনি, সাংগঠনি সম্পাদক আহমেদ হোসেন, প্রচার ও প্রকাশনা সম্পাদক আবদুস সুবহান গোলাপ, দপ্তর সম্পাদক বিপ্লব বড়ুয়া, ঢাকা মহানগর উত্তর দক্ষিণ আওয়ামী লীগ, যুবলীগ, ছাত্রলীগ, স্বেচ্ছাসেবক লীগ, শ্রমিক লীগ, কৃষক লীগ, মহিলা আওয়ামী লীগ, যুব মহিলা আওয়ামী লীগ নেতারা উপস্থিত ছিলেন।,Copyright © 2022, bdnews24",bn,2023-01-14 13:50:00+06:00
Bdnews24,ডেটা চুরি: নজরদারি কোম্পানির বিরুদ্ধে  মামলায় মেটা,tech,https://bangla.bdnews24.com/tech/ejiudvti37,"কৃত্রিম বুদ্ধিমত্তা ভিত্তিক নজরদারি কোম্পানি ভয়েজার ল্যাবসের বিরুদ্ধে মামলা করেছে সামাজিক মাধ্যম জায়ান্ট মেটা। তাদের অভিযোগ, কোম্পানিটি হাজার হাজার নকল অ্যাকাউন্ট তৈরি করে ছয় লাখের বেশ ফেইসবুক ব্যবহারকারীর তথ্য হাতিয়ে নিয়েছে।,মেটা আরও বলেছে, ব্যবহারকারীর লাইক, বন্ধু তালিকা, ছবি ও কমেন্টের পাশাপাশি বিভিন্ন গ্রুপ ও পেইজ থেকেও তথ্য চুরি করেছে কোম্পানিটি।,নিজস্ব ‘সারভেলিয়েন্স সফটওয়্যার’ ব্যবহারের মাধ্যমে ছদ্মবেশ ধারণ করে ভয়জার এই কার্যক্রম পরিচালনা করেছে। পাশাপাশি, আর্থিক লাভের প্রত্যাশায় ইনস্টাগ্রাম, টুইটার, ইউটিউব, লিংকডইন ও টেলিগ্রাম থেকেও কোম্পানিটি ডেটা চুরি করেছে বলে উল্লেখ রয়েছে অভিযোগে।,মামলার বিচারককে ফেইসবুক ও ইনস্টাগ্রামে ভয়জারের ওপর স্থায়ী নিষেধাজ্ঞা আরোপের অনুরোধ করেছে মেটা - প্রযুক্তিবিষয়ক সাইট গিজমোডো এই তথ্যের সূত্র হিসেবে মেটার অভিযোগপত্র হাতে পাওয়ার কথা বলেছে।,“বিবাদীর বেআইনী কার্যক্রমের প্রত্যক্ষ ফলাফল হিসাবে মেটা অপূরণীয় ক্ষতি ভোগ করেছে ও এখনও সেটি অব্যাহত রয়েছে। এর জন্য বিদ্যমান আইনে পর্যাপ্ত প্রতিকার ব্যবস্থা নেই। আর এটি চলতেই থাকবে যতক্ষণ না আসামীর কার্যকলাপ বন্ধের নির্দেশ দেওয়া হয়।” -- অভিযোগপত্রে লেখা।,মেটা বলেছে, ভয়জারের কার্যক্রম তাদের ‘ক্ষতির মুখে ফেলেছে’। এর মধ্যে আছে তদন্তের খরচও, যা অভিযোগের সত্যতা প্রমাণিত হলে তাদের প্রাপ্য।,মেটা আরও দাবি করে, ভয়জারের হাতিয়ে নেওয়া ডেটার মধ্যে রয়েছে ‘যুক্তরাষ্ট্রের বিভিন্ন অলাভজনক সংস্থা, বিশ্ববিদ্যালয়, সংবাদ সংস্থা, স্বাস্থ্য সেবা সংস্থা, সামরিক বাহিনী, দেশটির স্থানীয়, রাজ্য ও ফেডারেল সরকারী সংস্থার বিভিন্ন কর্মীর পাশাপাশি পুরোদস্তর বাবা-মা, অবসরপ্রাপ্ত ব্যক্তি ও দেশটির ইউনিয়ন সদস্যদের বিভিন্ন তথ্যও।”,এক ব্লগ পোস্টে মেটা উল্লেখ করেছে, তারা ভয়জার সংশ্লিষ্ট বিভিন্ন অ্যাকাউন্ট বন্ধ করে দিয়েছে। পাশাপাশি, মেটার নিজস্ব নীতিমালা মেনে চলায় বাধ্য করতে কোম্পানিটির বিরুদ্ধে মামলাও করেছে।,“ভয়জারের মতো কোম্পানিগুলো এমন এক শিল্পের অংশ, যা অপরাধমূলক কার্যক্রমের উদ্দেশ্যে ব্যবহারকারীকে শিকার বানিয়ে ডেটা চুরির সেবা দেয়।” --লিখেছেন মেটার প্ল্যাটফর্ম প্রয়োগ ও মামলা পরিচালক জেসিকা রোমেরো।,“কোনো ধরনের তদারকি বা জবাবদিহিতা ছাড়াই, এই শিল্প গোপনে সেইসব তথ্য সংগ্রহ করে, যা ব্যবহারকারীরা নিজস্ব কমিউনিটি, পরিবার ও বন্ধুদের সঙ্গে শেয়ার করেন। আর তারা এটি করেন নাগরিক অধিকারের পরিপন্থী উপায়ে।”,২০২১ সালে ব্রিটিশ সংবাদপত্র দ্য গার্ডিয়ানের প্রতিবেদনে উঠে আসে, ২০১৯ সালে ভয়জারের সামাজিক মাধ্যম নজরদারির টুল পরীক্ষা করেছে যুক্তরাষ্ট্রের লস অ্যাঞ্জেলস শহরের আইনশৃঙ্খলা বিভাগ।,সে সময় কোম্পানিটি বলেছে, আইশৃঙ্খলা বাহিনী সামাজিক মাধ্যমে কোনো সন্দেহভাজনের বন্ধু তালিকা পর্যবেক্ষণে এটি ব্যবহার করতে পারেন। আর ওই ব্যক্তির কার্যক্রম অনুমান করে এই ব্যবস্থা কোনো অপরাধ ঘটার আগেই তা বলে দিতে পারে।,‘ডেটা স্ক্রেপিং’ এমন এক সমস্যা, যা মেটা গুরুত্ব সহকারেই নিয়ে থাকে। ,২০২১ সালে কোম্পানিটি প্রায় ১৮ কোটি ব্যবহারকারীর ডেটা চুরির অভিযোগ তুলে এক ব্যক্তির বিরুদ্ধে মামলা করেছিল। গত নভেম্বরে, ব্যবহারকারীর ফোন নাম্বার ও অন্যান্য ডেটা ফাঁসের বিপরীতে পর্যাপ্ত ব্যবস্থা না নেওয়ায় মেটাকে ২৭ কোটি ৭০ লাখ ডলার জরিমানা করেছিল আয়ারল্যান্ডের ডেটা প্রোটেকশন কর্তৃপক্ষ।,সে সময় নিয়ন্ত্রক সংস্থাটি বলেছিল, ‘জিডিপিআর’ ডেটা সুরক্ষা নীতিমালা মেনে চলতে ব্যর্থ হয়েছে মেটা।,Copyright © 2022, bdnews24",bn,2023-01-14 12:06:00+06:00
